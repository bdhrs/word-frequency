





 [543] 6 bhūridattajātakavaṇṇanā

ti idaṃ satthā sāvatthiṃ upanissāya jetavane viharanto uposathike upāsake ārabbha kathesi te kira uposathadivase pātova uposathaṃ adhiṭṭhāya dānaṃ datvā pacchābhattaṃ gandhamālādihatthā jetavanaṃ gantvā dhammassavanavelāya ekamantaṃ nisīdiṃsu satthā dhammasabhaṃ āgantvā alaṅkatabuddhāsane nisīditvā bhikkhusaṅghaṃ oloketvā bhikkhuādīsu  pana ye  ārabbha dhammakathā samuṭṭhāti tehi saddhiṃ tathāgatā sallapanti tasmā ajja upāsake ārabbha pubbacariyappaṭisaṃyuttā dhammakathā samuṭṭhahissatīti ñatvā upāsakehi saddhiṃ sallapanto uposathikattha upāsakāti upāsake pucchitvā āma bhanteti vutte sādhu upāsakā kalyāṇaṃ vo kataṃ apica anacchariyaṃ kho panetaṃ yaṃ tumhe mādisaṃ buddhaṃ ovādadāyakaṃ ācariyaṃ labhantā uposathaṃ kareyyātha porāṇapaṇḍitā pana anācariyakāpi mahantaṃ yasaṃ pahāya uposathaṃ kariṃsuyevāti vatvā tehi yācito atītaṃ āhari
atīte  bārāṇasiyaṃ brahmadatto nāma rājā rajjaṃ kārento puttassa uparajjaṃ datvā tassa mahantaṃ yasaṃ disvā rajjampi me gaṇheyyāti uppannāsaṅko tāta tvaṃ ito nikkhamitvā yattha te ruccati tattha vasitvā mama accayena kulasantakaṃ rajjaṃ gaṇhāhīti āha so sādhūti sampaṭicchitvā pitaraṃ vanditvā nikkhamitvā anupubbena yamunaṃ gantvā yamunāya ca samuddassa ca pabbatassa ca antare paṇṇasālaṃ māpetvā vanamūlaphalāhāro paṭivasati tadā samuddassa heṭṭhime nāgabhavane ekā matapatikā nāgamāṇavikā aññāsaṃ sapatikānaṃ yasaṃ oloketvā kilesaṃ nissāya nāgabhavanā nikkhamitvā samuddatīre vicarantī rājaputtassa padavalañjaṃ disvā padānusārena gantvā taṃ paṇṇasālaṃ addasa tadā rājaputto phalāphalatthāya gato hoti sā paṇṇasālaṃ pavisitvā kaṭṭhattharaṇañceva sesaparikkhāre ca disvā cintesi idaṃ ekassa pabbajitassa vasanaṭṭhānaṃ vīmaṃsissāmi naṃ saddhāya pabbajito nu kho noti sace hi saddhāya pabbajito bhavissati nekkhammādhimutto na me alaṅkatasayanaṃ sādiyissati sace kāmābhirato bhavissati na saddhāpabbajito mama sayanasmiṃyeva nipajjissati atha naṃ gahetvā attano sāmikaṃ katvā idheva vasissāmīti sā nāgabhavanaṃ gantvā dibbapupphāni ceva dibbagandhe ca āharitvā dibbapupphasayanaṃ sajjetvā paṇṇasālāyaṃ pupphūpahāraṃ katvā gandhacuṇṇaṃ vikiritvā paṇṇasālaṃ alaṅkaritvā nāgabhavanameva gatā
rājaputto sāyanhasamayaṃ āgantvā paṇṇasālaṃ paviṭṭho taṃ pavattiṃ disvā kena nu kho imaṃ sayanaṃ sajjitanti  phalāphalaṃ paribhuñjitvā aho sugandhāni pupphāni manāpaṃ vata katvā sayanaṃ paññattanti na saddhāpabbajitabhāvena somanassajāto pupphasayane parivattitvā nipanno niddaṃ okkamitvā punadivase sūriyuggamane uṭṭhāya paṇṇasālaṃ asammajjitvā phalāphalatthāya agamāsi nāgamāṇavikā tasmiṃ khaṇe āgantvā milātāni pupphāni disvā kāmādhimutto esa na saddhāpabbajito sakkā naṃ gaṇhitunti ñatvā purāṇapupphāni nīharitvā  aññāni pupphāni āharitvā tatheva navapupphasayanaṃ sajjetvā paṇṇasālaṃ alaṅkaritvā caṅkame pupphāni vikiritvā nāgabhavanameva gatā so taṃ divasampi pupphasayane  sayitvā punadivase cintesi ko nu kho imaṃ paṇṇasālaṃ alaṅkarotīti so phalāphalatthāya agantvā paṇṇasālato avidūre paṭicchanno aṭṭhāsi itarāpi bahū gandhe ceva pupphāni ca ādāya assamapadaṃ agamāsi rājaputto uttamarūpadharaṃ nāgamāṇavikaṃ disvāva paṭibaddhacitto attānaṃ adassetvā tassā paṇṇasālaṃ pavisitvā sayanaṃ sajjanakāle pavisitvā kāsi tvanti pucchi ahaṃ nāgamāṇavikā sāmīti sasāmikā assāmikāsīti sāmi ahaṃ pubbe sasāmikā idāni pana assāmikā vidhavā tvaṃ pana kattha vāsikosīti ahaṃ bārāṇasirañño putto brahmadattakumāro nāma tvaṃ nāgabhavanaṃ pahāya kasmā idha vicarasīti sāmi ahaṃ tattha sasāmikānaṃ nāgamāṇavikānaṃ yasaṃ oloketvā kilesaṃ nissāya ukkaṇṭhitvā tato nikkhamitvā sāmikaṃ pariyesantī vicarāmīti tena hi bhadde sādhu ahampi na saddhāya pabbajito pitarā pana me nīharitattā idha vasāmi tvaṃ mā cintayi ahaṃ te sāmiko bhavissāmi ubhopi idha samaggavāsaṃ vasissāmāti sā sādhūti sampaṭicchi tato paṭṭhāya te ubhopi tattheva samaggavāsaṃ vasiṃsu sā attano ānubhāvena mahārahaṃ gehaṃ māpetvā mahārahaṃ pallaṅkaṃ āharitvā sayanaṃ paññapesi tato paṭṭhāya mūlaphalāphalaṃ na khādi dibbaannapānameva bhuñjitvā jīvikaṃ kappesi
aparabhāge nāgamāṇavikā gabbhaṃ paṭilabhitvā puttaṃ vijāyi sāgaratīre jātattā tassa sāgarabrahmadattoti nāmaṃ  kariṃsu tassa padasā gamanakāle nāgamāṇavikā dhītaraṃ vijāyi tassā samuddatīre jātattā samuddajāti nāmaṃ kariṃsu atheko bārāṇasivāsiko vanacarako taṃ ṭhānaṃ patvā katapaṭisanthāro rājaputtaṃ sañjānitvā katipāhaṃ tattha vasitvā deva ahaṃ tumhākaṃ idha vasanabhāvaṃ rājakulassa ārocessāmīti taṃ vanditvā nikkhamitvā nagaraṃ agamāsi tadā rājā kālamakāsi amaccā tassa sarīrakiccaṃ katvā sattame divase sannipatitvā arājakaṃ rajjaṃ nāma na saṇṭhāti rājaputtassa vasanaṭṭhānaṃ vā atthibhāvaṃ vā na jānāma phussarathaṃ vissajjetvā rājānaṃ gaṇhissāmāti mantayiṃsu tasmiṃ khaṇe vanacarako nagaraṃ patvā taṃ kathaṃ sutvā amaccānaṃ santikaṃ gantvā ahaṃ rājaputtassa santike tayo cattāro  divase vasitvā āgatomhīti taṃ pavattiṃ ācikkhi amaccā tassa sakkāraṃ katvā tena magganāyakena saddhiṃ tattha gantvā katapaṭisanthārā rañño kālakatabhāvaṃ ārocetvā deva rajjaṃ paṭipajjāhīti āhaṃsu
so  nāgamāṇavikāya cittaṃ jānissāmīti taṃ upasaṅkamitvā bhadde pitā me kālakato amaccā mayhaṃ chattaṃ ussāpetuṃ āgatā gacchāma bhadde ubhopi dvādasayojanikāya bārāṇasiyā rajjaṃ kāressāma tvaṃ soḷasannaṃ itthisahassānaṃ jeṭṭhikā bhavissasīti āha sāmi na sakkā mayā gantunti kiṃkāraṇāti mayaṃ ghoravisā khippakopā appamattakenapi kujjhāma sapattiroso ca nāma bhāriyo sacāhaṃ kiñci disvā vā sutvā vā kuddhā olokessāmi bhasmāmuṭṭhi viya vippakirissati iminā kāraṇena na sakkā mayā gantunti rājaputto punadivasepi yācateva atha naṃ sā evamāha  ahaṃ tāva kenaci pariyāyena na gamissāmi ime pana me puttā nāgakumārā tava sambhavena jātattā manussajātikā sace te mayi sineho atthi imesu appamatto bhava ime kho pana udakabījakā sukhumālā maggaṃ gacchantā vātātapena kilamitvā mareyyuṃ tasmā ekaṃ nāvaṃ khaṇāpetvā udakassa pūrāpetvā tāya dve puttake udakakīḷaṃ kīḷāpetvā nagarepi antovatthusmiṃyeva  pokkharaṇiṃkāreyyāsi evaṃ te na kilamissantīti
sā evañca pana vatvā rājaputtaṃ vanditvā padakkhiṇaṃ katvā puttake āliṅgitvā thanantare nipajjāpetvā sīse cumbitvā rājaputtassa niyyādetvā roditvā kanditvā tattheva antaradhāyitvā nāgabhavanaṃ agamāsi rājaputtopi domanassappatto assupuṇṇehi nettehi nivesanā nikkhamitvā akkhīni puñchitvā amacce upasaṅkami te taṃ tattheva abhisiñcitvā deva amhākaṃ nagaraṃ gacchāmāti vadiṃsu tena hi sīghaṃ nāvaṃ khaṇitvā sakaṭaṃ āropetvā udakassa pūretvā udakapiṭṭhe vaṇṇagandhasampannāni nānāpupphāni vikiratha mama puttā udakabījakā te tattha kīḷantā sukhaṃ gamissantīti amaccā tathā kariṃsu rājā bārāṇasiṃ patvā alaṅkatanagaraṃ pavisitvā soḷasasahassāhi nāṭakitthīhi amaccādīhi  ca parivuto mahātale nisīditvā sattāhaṃ mahāpānaṃ pivitvā puttānaṃ atthāya pokkharaṇiṃ kāresi te nibaddhaṃ tattha kīḷiṃsu
athekadivasaṃ pokkharaṇiyaṃ udake pavesiyamāne eko kacchapo pavisitvā nikkhamanaṭṭhānaṃ apassanto pokkharaṇitale nipajjitvā dārakānaṃ kīḷanakāle udakato uṭṭhāya sīsaṃ nīharitvā te oloketvā puna udake nimujji te taṃ disvā bhītā pitu santikaṃ gantvā tāta pokkharaṇiyaṃ eko yakkho amhe tāsetīti āhaṃsu rājā gacchatha naṃ gaṇhathāti purise āṇāpesi te jālaṃ khipitvā kacchapaṃ ādāya rañño dassesuṃ kumārā taṃ disvā esa tāta pisācoti viraviṃsu rājā puttasinehena kacchapassa kujjhitvā gacchathassa  kammakāraṇaṃ karothāti āṇāpesi tatra ekacce ayaṃ rājaveriko etaṃ udukkhale musalehi cuṇṇavicuṇṇaṃ kātuṃ vaṭṭatīti āhaṃsu ekacce tīhi pākehi pacitvā khādituṃ ekacce aṅgāresu uttāpetuṃ ekacce antokaṭāheyeva naṃ pacituṃ vaṭṭatīti āhaṃsu eko pana udakabhīruko amacco imaṃ yamunāya āvaṭṭe khipituṃ vaṭṭati so tattha mahāvināsaṃ pāpuṇissati evarūpā hissa kammakāraṇā natthīti āha kacchapo tassa kathaṃ  sutvā sīsaṃ nīharitvā evamāha  ambho kiṃ te mayā aparādho kato kena maṃ evarūpaṃ kammakāraṇaṃ vicāresi mayā hi sakkā itarā kammakāraṇā sahituṃ ayaṃ pana atikakkhaḷo mā evaṃ avacāti taṃ sutvā rājā imaṃ etadeva kāretuṃ vaṭṭatīti yamunāya āvaṭṭe khipāpesi puriso tathā akāsi so ekaṃ nāgabhavanagāmiṃ udakavāhaṃ patvā nāgabhavanaṃ agamāsi
atha naṃ tasmiṃ udakavāhe kīḷantā dhataraṭṭhanāgarañño puttā nāgamāṇavakā disvā gaṇhatha naṃ dāsanti āhaṃsu so cintesi ahaṃ bārāṇasirañño hatthā muccitvā evarūpānaṃ pharusānaṃ nāgānaṃ hatthaṃ patto kena nu kho upāyena mucceyyanti so attheso upāyoti musāvādaṃ katvā tumhe dhataraṭṭhassa nāgarañño santakā hutvā kasmā evaṃ vadetha ahaṃ cittacūḷo nāma kacchapo bārāṇasirañño dūto dhataraṭṭhassa santikaṃ āgato amhākaṃ rājā dhataraṭṭhassa dhītaraṃ dātukāmo maṃ pahiṇi tassa maṃ dassethāti āha te somanassajātā taṃ  ādāya rañño santikaṃ gantvā tamatthaṃ ārocesuṃ rājā ānetha nanti taṃ pakkosāpetvā disvāva anattamano hutvā evaṃ lāmakasarīro dūtakammaṃ kātuṃ na sakkotīti āha taṃ sutvā kacchapo kiṃ pana mahārāja dūtehi nāma tālappamāṇehi bhavitabbaṃ sarīrañhi khuddakaṃ vā mahantaṃ vā appamāṇaṃ gatagataṭṭhāne kammanipphādanameva pamāṇaṃ mahārāja amhākaṃ rañño bahū dūtā thale kammaṃ manussā karonti ākāse pakkhino udake ahameva ahañhi cittacūḷo nāma kacchapo ṭhānantarappatto rājavallabho mā maṃ paribhāsathāti attano guṇaṃ vaṇṇesi atha naṃ dhataraṭṭho pucchi kena panatthena raññā pesitosīti mahārāja rājā maṃ evamāha mayā sakalajambudīpe rājūhi saddhiṃ mittadhammo kato idāni dhataraṭṭhena nāgaraññā saddhiṃ mittadhammaṃ kātuṃ mama dhītaraṃ samuddajaṃ dammīti vatvā maṃ pahiṇi tumhe papañcaṃ akatvā mayā saddhiṃyeva purisaṃ pesetvā divasaṃ vavatthapetvā dārikaṃ gaṇhathāti so tussitvā tassa sakkāraṃ katvā  tena saddhiṃ cattāro nāgamāṇavake pesesi gacchatha rañño vacanaṃ sutvā divasaṃ vavatthapetvā ethāti te sādhūti vatvā kacchapaṃ gahetvā nāgabhavanā nikkhamiṃsu
kacchapo  yamunāya bārāṇasiyā ca antare ekaṃ padumasaraṃ disvā ekenupāyena palāyitukāmo evamāha  bho nāgamāṇavakā amhākaṃ rājā puttadārā cassa maṃ udake gocarattā rājanivesanaṃ āgataṃ disvāva padumāni no dehi bhisamūlāni dehīti yācanti ahaṃ tesaṃ atthāya tāni gaṇhissāmi ettha maṃ vissajjetvā maṃ apassantāpi puretaraṃ rañño santikaṃ gacchatha ahaṃ vo tattheva passissāmīti te tassa saddahitvā taṃ vissajjesuṃ so tattha ekamante nilīyi itarepi naṃ adisvā rañño santikaṃ gato bhavissatīti māṇavakavaṇṇena rājānaṃ upasaṅkamiṃsu rājā paṭisanthāraṃ katvā kuto āgatatthāti pucchi dhataraṭṭhassa santikā mahārājāti kiṃkāraṇā idhāgatāti mahārāja mayaṃ tassa dūtā dhataraṭṭho vo ārogyaṃ pucchati sace yaṃ vo icchatha taṃ no vadetha tumhākaṃ kira dhītaraṃ samuddajaṃ  amhākaṃ rañño pādaparicārikaṃ katvā dethāti imamatthaṃ pakāsentā paṭhamaṃ gāthamāhaṃsu 

 yaṃ kiñci ratanaṃ atthi dhataraṭṭhanivesane
sabbāni te upayantu dhītaraṃ dehi rājinoti
tattha ti tassa nivesane sabbāni ratanāni tava nivesanaṃ upagacchantu
taṃ sutvā rājā dutiyaṃ gāthamāha 

 na no vivāho nāgehi katapubbo kudācanaṃ
taṃ vivāhaṃ asaṃyuttaṃ kathaṃ amhe karomaseti
tattha nti ayuttaṃ tiracchānehi saddhiṃ saṃsaggaṃ ananucchavikaṃ ti amhe manussajātikā samānā kathaṃ tiracchānagatasambandhaṃ karomāti
taṃ sutvā nāgamāṇavakā sace te dhataraṭṭhena saddhiṃ sambandho ananucchaviko atha kasmā attano upaṭṭhākaṃ cittacūḷaṃ nāma kacchapaṃ samuddajaṃ nāma te dhītaraṃ dammīti amhākaṃ  rañño pesesi evaṃ pesetvā idāni te amhākaṃ rājānaṃ paribhavaṃ karontassa kattabbayuttakaṃ  mayaṃ jānissāma mayañhi nāgamāṇavakāti vatvā rājānaṃ tajjentā dve gāthā abhāsiṃsu 

 jīvitaṃ nūna te cattaṃ raṭṭhaṃ vā manujādhipa
na hi nāge kupitamhi ciraṃ jīvanti tādisā

 yo tvaṃ deva manussosi iddhimantaṃ aniddhimā
varuṇassa niyaṃ puttaṃ yāmunaṃ atimaññasīti
tattha ti ekaṃsena tayā jīvitaṃ vā raṭṭhaṃ vā cattaṃ ti tumhādisā evaṃ mahānubhāve nāge kupite ciraṃ jīvituṃ na sakkonti antarāva antaradhāyanti ti deva yo tvaṃ manusso  samāno ti varuṇanāgarājassa nti ajjhattikaputtaṃ nti yamunāya heṭṭhā jātaṃ
tato rājā dve gāthā abhāsi 

 nātimaññāmi rājānaṃ dhataraṭṭhaṃ yasassinaṃ
dhataraṭṭho hi nāgānaṃ bahūnamapi issaro

 ahi mahānubhāvopi na me dhītaramāraho
khattiyo ca videhānaṃ abhijātā samuddajāti
tattha ti pañcayojanasatikassa nāgabhavanassa issarabhāvaṃ sandhāyevamāha ti evaṃ mahānubhāvopi pana so ahijātikattā mama dhītaraṃ araho na hoti nti idaṃ mātipakkhe ñātake dassento āha ti so ca videharājaputto mama dhītā samuddajā cāti ubhopi abhijātā te aññamaññaṃ saṃvāsaṃ arahanti na hesā maṇḍūkabhakkhassa sappassa anucchavikāti āha
nāgamāṇavakā taṃ tattheva nāsāvātena māretukāmā hutvāpi amhākaṃ divasaṃ vavatthāpanatthāya pesitā imaṃ māretvā gantuṃ na yuttaṃ gantvā rañño ācikkhitvā jānissāmāti  tattheva antarahitā kiṃ tātā laddhā vo rājadhītāti raññā pucchitā kujjhitvā kiṃ deva amhe akāraṇā yattha vā tattha vā pesesi sacepi māretukāmo idheva no mārehi so tumhe  akkosati paribhāsati attano dhītaraṃ jātimānena ukkhipatīti tena vuttañca avuttañca vatvā rañño kodhaṃ uppādayiṃsu so attano parisaṃ sannipātetuṃ āṇāpento āha 

 kambalassatarā uṭṭhentu sabbe nāge nivedaya
bārāṇasiṃ pavajjantu mā ca kañci viheṭhayunti
tattha ti kambalassatarā nāma tassa mātupakkhikā sinerupāde vasananāgā te ca uṭṭhahantu aññe ca catūsu disāsu  anudisāsu yattakā vā mayhaṃ vacanakarā te sabbe nāge nivedaya gantvā jānāpetha khippaṃ kira sannipātethāti āṇāpento evamāha tato sabbeheva sīghaṃ sannipatitehi kiṃ karoma devāti vutte sabbepi te nāgā bārāṇasiṃ pavajjantūti āha tattha gantvā kiṃ kātabbaṃ deva taṃ nāsāvātappahārena bhasmaṃ karomāti ca vutte rājadhītari paṭibaddhacittatāya tassā vināsaṃ anicchanto nti āha tumhesu koci kañci mā viheṭhayāti attho ayameva vā pāṭho
atha naṃ nāgā sace koci manusso na viheṭhetabbo tattha gantvā kiṃ karissāmāti āhaṃsu atha ne idañcidañca karotha ahampi idaṃ nāma karissāmīti ācikkhanto gāthādvayamāha 

 nivesanesu sobbhesu rathiyā caccaresu ca
rukkhaggesu ca lambantu vitatā toraṇesu ca

 ahampi sabbasetena mahatā sumahaṃ puraṃ
parikkhipissaṃ bhogehi kāsīnaṃ janayaṃ bhayanti
tattha ti pokkharaṇīsu ti rathikāya ti vitatasarīrā mahāsarīrā hutvā etesu ceva nivesanādīsu dvāratoraṇesu ca olambantu ettakaṃ nāgā karontu karontā ca  nivesane tāva mañcapīṭhānaṃ heṭṭhā ca upari ca antogabbhabahigabbhādīsu ca pokkharaṇiyaṃ udakapiṭṭhe rathikādīnaṃ passesu ceva thalesu ca mahantāni sarīrāni māpetvā mahante phaṇe katvā kammāragaggarī viya dhamamānā susūti saddaṃ karontā olambatha ca nipajjatha ca attānaṃ pana taruṇadārakānaṃ jarājiṇṇānaṃ gabbhinitthīnaṃ samuddajāya cāti imesaṃ catunnaṃ mā dassayittha ahampi sabbasetena mahantena sarīrena gantvā sumahantaṃ kāsipuraṃ sattakkhattuṃ bhogehi parikkhipissaṃ mahantena phaṇena naṃ chādetvā ekandhakāraṃ katvā kāsīnaṃ bhayaṃ janayanto susūti saddaṃ muñcissāmīti
atha sabbe nāgā tathā akaṃsu tamatthaṃ  pakāsento satthā āha 

 tassa  taṃ vacanaṃ sutvā uragānekavaṇṇino
bārāṇasiṃ pavajjiṃsu na ca kañci viheṭhayuṃ

 nivesanesu sobbhesu rathiyā caccaresu ca
rukkhaggesu ca lambiṃsu vitatā toraṇesu ca

 tesu disvāna lambante puthū kandiṃsu nāriyo
nāge soṇḍikate disvā passasante muhuṃ muhuṃ

 bārāṇasī pabyathitā āturā samapajjatha
bāhā paggayha pakkanduṃ dhītaraṃ dehi rājinoti
tattha ti nīlādivasena anekavaṇṇā evarūpāni hi te rūpāni māpayiṃsu ti aḍḍharattasamaye pavisiṃsu ti dhataraṭṭhena vuttaniyāmeneva te sabbesu ṭhānesu manussānaṃ sañcāraṃ pacchinditvā olambiṃsu dūtā hutvā āgatā pana cattāro nāgamāṇavakā raño sayanassa cattāro pāde parikkhipitvā uparisīse mahante phaṇe katvā tuṇḍehi sīsaṃ paharantā viya dāṭhā vivaritvā passasantā aṭṭhaṃsu dhataraṭṭhopi attanā vuttaniyāmena nagaraṃ paṭicchādesi pabujjhamānā purisā yato yato hatthaṃ vā pādaṃ vā pasārenti tattha tattha sappe chupitvā sappo sappoti viravanti ti yesu gehesu dīpā jalanti tesu itthiyo pabuddhā dvāratoraṇagopānasiyo oloketvā olambante nāge  disvā bahū ekappahāreneva kandiṃsu evaṃ sakalanagaraṃ ekakolāhalaṃ ahosi ti kataphaṇe
nti vibhātāya rattiyā nāgānaṃ assāsavātena sakalanagare rājanivesane ca uppātiyamāne viya bhītā manussā nāgarājāno kissa no viheṭhathāti vatvā tumhākaṃ rājā dhītaraṃ dassāmīti dhataraṭṭhassa dūtaṃ pesetvā puna tassa dūtehi āgantvā dehīti vutto amhākaṃ rājānaṃ akkosati paribhāsati sace amhākaṃ rañño dhītaraṃ na dassati sakalanagarassa jīvitaṃ natthīti vutte tena hi no  sāmi okāsaṃ detha mayaṃ gantvā rājānaṃ yācissāmāti yācantā okāsaṃ labhitvā rājadvāraṃ gantvā mahantena ravena pakkantiṃsu bhariyāyopissa attano attano gabbhesu nipannakāva deva dhītaraṃ dhataraṭṭharañño dehīti ekappahārena kandiṃsu tepi cattāro nāgamāṇavakā dehīti tuṇhehi sīsaṃ paharantā viya dāṭhā vivaritvā passasantā aṭṭhaṃsu
so nipannakova nagaravāsīnañca attano ca bhariyānaṃ paridevitasaddaṃ sutvā catūhi ca nāgamāṇavakehi tajjitattā maraṇabhayabhīto mama dhītaraṃ samuddajaṃ dhataraṭṭhassa dammīti tikkhattuṃ avaca taṃ sutvā sabbepi nāgarājāno tigāvutamattaṃ paṭikkamitvā devanagaraṃ viya ekaṃ nagaraṃ māpetvā tattha ṭhitā dhītaraṃ kira no pesetūti paṇṇākāraṃ pahiṇiṃsu rājā tehi  ābhataṃ paṇṇākāraṃ gahetvā tumhe gacchatha ahaṃ dhītaraṃ amaccānaṃ hatthe pahiṇissāmīti te uyyojetvā dhītaraṃ pakkosāpetvā uparipāsādaṃ āropetvā sīhapañjaraṃ vivaritvā amma passetaṃ alaṅkatanagaraṃ tvaṃ ettha etassa rañño aggamahesī bhavissasi na dūre ito taṃ nagaraṃ ukkaṇṭhitakāleyeva idha āgantuṃ sakkā ettha gantabbanti saññāpetvā sīsaṃ nhāpetvā sabbālaṅkārehi alaṅkaritvā paṭicchannayogge nisīdāpetvā amaccānaṃ hatthe datvā pāhesi nāgarājāno paccuggamanaṃ katvā mahāsakkāraṃ kariṃsu amaccā nagaraṃ pavisitvā taṃ tassa datvā bahuṃ dhanaṃ ādāya nivattiṃsu te rājadhītaraṃ pāsādaṃ āropetvā alaṅkatadibbasayane nipajjāpesuṃ taṅkhaṇaññeva naṃ nāgamāṇavikā khujjādivesaṃ gahetvā manussaparicārikā viya parivārayiṃsu sā dibbasayane nipannamattāva dibbaphassaṃ phusitvā niddaṃ okkami
dhataraṭṭho taṃ gahetvā saddhiṃ nāgaparisāya tattha antarahito nāgabhavaneyeva pāturahosi rājadhītā pabujjhitvā alaṅkatadibbasayanaṃ aññe ca suvaṇṇapāsādamaṇipāsādādayo uyyānapokkharaṇiyo  alaṅkatadevanagaraṃ viya nāgabhavanaṃ disvā khujjādiparicārikāyo pucchi idaṃ nagaraṃ ativiya alaṅkataṃ na amhākaṃ nagaraṃ viya kassetanti sāmikassa  te santakaṃ devi na appapuññā evarūpaṃ sampattiṃ labhanti mahāpuññatāya te ayaṃ laddhāti dhataraṭṭhopi pañcayojanasatike nāgabhavane bheriṃ carāpesi yo samuddajāya sappavaṇṇaṃ dasseti tassa rājadaṇḍo bhavissatīti tasmā ekopi tassā sappavaṇṇaṃ dassetuṃ samattho nāma nāhosi sā manussalokasaññāya eva tattha tena saddhiṃ sammodamānā piyasaṃvāsaṃ vasi


sā aparabhāge dhataraṭṭhaṃ paṭicca gabbhaṃ paṭilabhitvā puttaṃ vijāyi tassa piyadassanattā sudassanoti nāmaṃ kariṃsu punāparaṃ puttaṃ vijāyi tassa dattoti nāmaṃ akaṃsu so  pana bodhisatto punekaṃ puttaṃ vijāyi tassa subhogoti nāmaṃ kariṃsu aparampi puttaṃ vijāyi tassa ariṭṭhoti nāmaṃ kariṃsu iti sā cattāro putte vijāyitvāpi nāgabhavanabhāvaṃ na jānāti athekadivasaṃ taruṇanāgā ariṭṭhassa ācikkhiṃsu tava mātā manussitthī na nāginīti ariṭṭho vīmaṃsissāmi nanti ekadivasaṃ thanaṃ pivantova sappasarīraṃ māpetvā naṅguṭṭhakhaṇḍena mātu piṭṭhipāde ghaṭṭesi sā tassa sappasarīraṃ disvā bhītatasitā mahāravaṃ ravitvā taṃ bhūmiyaṃ khipantī nakhena tassa akkhiṃ bhindi tato lohitaṃ pagghari rājā tassā saddaṃ sutvā kissesā viravatīti pucchitvā ariṭṭhena katakiriyaṃ sutvā gaṇhatha naṃ dāsaṃ gahetvā jīvitakkhayaṃ pāpethāti tajjento āgacchi rājadhītā tassa kuddhabhāvaṃ ñatvā puttasinehena deva puttassa me akkhi bhinnaṃ khamathetassāparādhanti āha rājā etāya evaṃ vadantiyā kiṃ sakkā kātunti khami taṃ divasaṃ sā idaṃ nāgabhavananti aññāsi tato ca paṭṭhāya ariṭṭho kāṇāriṭṭho nāma jāto cattāropi puttā viññutaṃ pāpuṇiṃsu
atha nesaṃ pitā yojanasatikaṃ yojanasatikaṃ katvā rajjamadāsi mahanto yaso ahosi soḷasa soḷasa nāgakaññāsahassāni parivārayiṃsu pitu ekayojanasatikameva rajjaṃ ahosi tayo puttā māse  māse mātāpitaro passituṃ āgacchanti bodhisatto pana anvaddhamāsaṃ āgacchati nāgabhavane samuṭṭhitaṃ pañhaṃ bodhisattova katheti pitarā saddhiṃ virūpakkhamahārājassapi  upaṭṭhānaṃ gacchati tassa santike samuṭṭhitaṃ pañhampi sova katheti athekadivasaṃ virūpakkhe nāgaparisāya saddhiṃ tidasapuraṃ gantvā sakkaṃ parivāretvā nisinne devānaṃ antare pañho samuṭṭhāsi taṃ koci kathetuṃ nāsakkhi pallaṅkavaragato pana hutvā mahāsattova kathesi atha naṃ devarājā dibbagandhapupphehi pūjetvā datta tvaṃ pathavisamāya vipulāya paññāya samannāgato ito paṭṭhāya bhūridatto nāma hohīti bhūridatto tissa nāmaṃ akāsi so  tato paṭṭhāya sakkassa upaṭṭhānaṃ gacchanto alaṅkatavejayantapāsādaṃ devaccharāhi ākiṇṇaṃ atimanoharaṃ sakkassa sampattiṃ disvā devaloke piyaṃ katvā kiṃ me iminā maṇḍūkabhakkhena attabhāvena nāgabhavanaṃ gantvā uposathavāsaṃ vasitvā imasmiṃ devaloke uppattikāraṇaṃ karissāmīti cintetvā nāgabhavanaṃ gantvā mātāpitaro āpucchi ammatātā ahaṃ uposathakammaṃ karissāmīti sādhu tāta karohi karonto pana bahi agantvā imasmiññeva nāgabhavane ekasmiṃ suññavimāne karohi bahigatānaṃ pana nāgānaṃ mahantaṃ bhayanti
so sādhūti paṭissuṇitvā tattheva suññavimāne rājuyyāne uposathavāsaṃ vasati atha naṃ nānātūriyahatthā nāgakaññā parivārenti so na mayhaṃ idha vasantassa uposathakammaṃ matthakaṃ pāpuṇissati manussapathaṃ gantvā karissāmīti cintetvā nivāraṇabhayena mātāpitūnaṃ anārocetvā attano bhariyāyo āmantetvā bhadde ahaṃ manussalokaṃ gantvā yamunātīre nigrodharukkho atthi tassāvidūre vammikamatthake bhoge ābhujitvā caturaṅgasamannāgataṃ uposathaṃ adhiṭṭhāya nipajjitvā uposathakammaṃ karissāmi mayā sabbarattiṃ nipajjitvā uposathakamme kate aruṇuggamanavelāyameva tumhe dasa dasa itthiyo ādāya vārena vārena tūriyahatthā mama santikaṃ āgantvā maṃ gandhehi ca pupphehi ca pūjetvā gāyitvā naccitvā maṃ ādāya nāgabhavanameva āgacchathāti vatvā tattha gantvā vammikamatthake bhoge ābhujitvā yo mama cammaṃ vā nhāruṃ vā aṭṭhiṃ vā ruhiraṃ vā icchati so āharatūti caturaṅgasamannāgataṃ uposathaṃ adhiṭṭhāya naṅgalasīsappamāṇaṃ  sarīraṃ māpetvā nipanno uposathakammamakāsi aruṇe uṭṭhahanteyeva taṃ nāgamāṇavikā āgantvā yathānusiṭṭhaṃ paṭipajjitvā nāgabhavanaṃ ānenti tassa iminā niyāmena uposathaṃ karontassa  dīgho addhā vītivatto


tadā  eko bārāṇasidvāragāmavāsī brāhmaṇo somadattena nāma puttena saddhiṃ araññaṃ gantvā sūlayantapāsavāgurādīhi oḍḍetvā mige vadhitvā maṃsaṃ kājenāharitvā vikkiṇanto jīvikaṃ kappesi so ekadivasaṃ antamaso godhāmattampi alabhitvā tāta somadatta sace tucchahatthā gamissāma mātā te kujjhissati yaṃ kiñci gahetvā gamissāmāti vatvā bodhisattassa nipannavammikaṭṭhānābhimukho gantvā pānīyaṃ pātuṃ yamunaṃ otarantānaṃ migānaṃ padavalañjaṃ disvā tāta migamaggo paññāyati tvaṃ paṭikkamitvā tiṭṭhāhi ahaṃ pānīyatthāya āgataṃ migaṃ vijjhissāmīti dhanuṃ ādāya migaṃ olokento ekasmiṃ rukkhamūle aṭṭhāsi atheko migo sāyanhasamaye pānīyaṃ pātuṃ āgato so taṃ vijjhi migo tattha apatitvā saravegena tajjito lohitena paggharantena palāyi pitāputtā naṃ anubandhitvā patitaṭṭhāne maṃsaṃ gahetvā araññā nikkhamitvā sūriyatthaṅgamanavelāya taṃ nigrodhaṃ patvā idāni akālo na sakkā gantuṃ idheva vasissāmāti maṃsaṃ ekamante ṭhapetvā rukkhaṃ āruyha viṭapantare nipajjiṃsu brāhmaṇo paccūsasamaye pabujjhitvā migasaddasavanāya sotaṃ odahi
tasmiṃ khaṇe nāgamāṇavikāyo āgantvā bodhisattassa pupphāsanaṃ paññāpesuṃ so ahisarīraṃ antaradhāpetvā sabbālaṅkārapaṭimaṇḍitaṃ dibbasarīraṃ māpetvā sakkalīlāya pupphāsane nisīdi nāgamāṇavikāpi naṃ gandhamālādīhi pūjetvā dibbatūriyāni vādetvā naccagītaṃ paṭṭhapesuṃ brāhmaṇo taṃ saddaṃ sutvā ko nu kho esa jānissāmi nanti cintetvā putta puttāti vatvāpi puttaṃ pabodhetuṃ asakkonto sayatu esa kilanto bhavissati ahameva gamissāmīti rukkhā oruyha tassa santikaṃ agamāsi nāgamāṇavikā taṃ disvā saddhiṃ tūriyehi bhūmiyaṃ nimujjitvā attano nāgabhavanameva gatā bodhisatto ekakova  ahosi brāhmaṇo tassa santikaṃ gantvā pucchanto gāthādvayamāha 

 pupphābhihārassa vanassa majjhe ko lohitakkho vitatantaraṃso
kā kambukāyūradharā suvatthā tiṭṭhanti nāriyo dasa vandamānā

 ko  tvaṃ brahābāhu vanassa majjhe virocasi ghatasittova aggi
mahesakkho aññatarosi yakkho udāhu nāgosi mahānubhāvoti
tattha ti bodhisattassa pūjanatthāya ābhatena dibbapupphābhihārena samannāgatassa ti ko nāma tvaṃ ti rattakkho ti puthulaantaraṃso ti suvaṇṇālaṅkāradharā ti mahābāhu
taṃ sutvā mahāsatto sacepi sakkādīsu aññatarohamasmīti vakkhāmi saddahissatevāyaṃ brāhmaṇo ajja pana mayā saccameva kathetuṃ vaṭṭatīti cintetvā attano nāgarājabhāvaṃ kathento āha 

 nāgohamasmi iddhimā tejassī duratikkamo
ḍaṃseyyaṃ tejasā kuddho phītaṃ janapadaṃ api

 samuddajā hi me mātā dhataraṭṭho ca me pitā
sudassanakaniṭṭhosmi bhūridattoti maṃ vidūti
tattha ti visatejena tejavā ti aññena atikkamituṃ asakkuṇeyyo nti sacāhaṃ kuddho phītaṃ janapadaṃ api ḍaṃseyyaṃ pathaviyaṃ mama dāṭhāya patitamattāya saddhiṃ pathaviyā mama tejena so sabbo janapado bhasmā bhaveyyāti vadati ti ahaṃ mama bhātu sudassanassa kaniṭṭho asmi ti evaṃ mamaṃ pañcayojanasatike nāgabhavane jānantīti
idañca  pana vatvā mahāsatto cintesi ayaṃ brāhmaṇo caṇḍo pharuso ahituṇḍikassa ārocetvā uposathakammassa me antarāyampi kareyya yaṃ nūnāhaṃ imaṃ nāgabhavanaṃ netvā mahantaṃ yasaṃ datvā uposathakammaṃ addhaniyaṃ kareyyanti atha naṃ āha  brāhmaṇa mahantaṃ te yasaṃ dassāmi ramaṇīyaṃ nāgabhavanaṃ ehi tattha gacchāmāti sāmi putto me atthi tasmiṃ gacchante āgamissāmīti atha naṃ mahāsatto gaccha brāhmaṇa ānehi nanti vatvā attano āvāsaṃ ācikkhanto āha 

 yaṃ  gambhīraṃ sadāvaṭṭaṃ rahadaṃ bhesmaṃ pekkhasi
esa dibyo mamāvāso anekasataporiso

 mayūrakoñcābhirudaṃ nīlodaṃ vanamajjhato
yamunaṃ pavisa mā bhīto khemaṃ vattavataṃ sivanti
tattha nti sadā pavattaṃ āvaṭṭaṃ nti bhayānakaṃ ti yaṃ evarūpaṃ rahadaṃ passasi nti ubhosu tīresu vanaghaṭāyaṃ vasantehi mayūrehi ca koñcehi ca abhirudaṃ upakūjitaṃ nti nīlasalilaṃ ti vanamajjhena sandamānaṃ ti evarūpaṃ yamunaṃ abhīto hutvā pavisa nti vattasampannānaṃ ācāravantānaṃ vasanabhūmiṃ pavisa gaccha brāhmaṇa puttaṃ ānehīti
brāhmaṇo gantvā puttassa tamatthaṃ ārocetvā puttaṃ ānesi mahāsatto te ubhopi ādāya yamunātīraṃ gantvā tīre ṭhito āha 

 tattha patto sānucaro saha puttena brāhmaṇa
pūjito mayhaṃ kāmehi sukhaṃ brāhmaṇa vacchasīti
tattha ti tvaṃ amhākaṃ nāgabhavanaṃ patto hutvā nti mama santakehi kāmehi pūjito ti tattha nāgabhavane sukhaṃ vasissati
evaṃ vatvā mahāsatto ubhopi te pitāputte attano ānubhāvena nāgabhavanaṃ ānesi tesaṃ tattha dibbo attabhāvo pātubhavi atha  nesaṃ mahāsatto dibbasampattiṃ datvā cattāri cattāri nāgakaññāsatāni adāsi te mahāsampattiṃ anubhaviṃsu bodhisattopi appamatto uposathakammaṃ akāsi anvaḍḍhamāsaṃ mātāpitūnaṃ upaṭṭhānaṃ gantvā dhammakathaṃ kathetvā tato ca brāhmaṇassa santikaṃ gantvā ārogyaṃ pucchitvā yena te attho taṃ vadeyyāsi anukkaṇṭhamāno abhiramāti vatvā somadattenapi saddhiṃ paṭisanthāraṃ katvā attano nivesanaṃ agacchi brāhmaṇo ekasaṃvaccharaṃ nāgabhavane vasitvā mandapuññatāya ukkaṇṭhito  manussalokaṃ gantukāmo ahosi nāgabhavanamassa lokantaranirayo viya alaṅkatapāsādo bandhanāgāraṃ viya alaṅkatanāgakaññā yakkhiniyo viya upaṭṭhahiṃsu so ahaṃ tāva ukkaṇṭhito  somadattassapi cittaṃ jānissāmīti tassa santikaṃ gantvā āha kiṃ tāta ukkaṇṭhasīti kasmā ukkaṇṭhissāmi na ukkaṇṭhāmi tvaṃ pana ukkaṇṭhasi tātāti āma tātāti kiṃkāraṇāti tava mātu ceva bhātubhaginīnañca adassanena ukkaṇṭhāmi ehi tāta somadatta gacchāmāti so na gacchāmīti vatvāpi punappunaṃ pitarā yāciyamāno sādhūti sampaṭicchi
brāhmaṇo puttassa tāva me mano laddho sace panāhaṃ bhūridattassa ukkaṇṭhitomhīti vakkhāmi atirekataraṃ me yasaṃ dassati evaṃ me gamanaṃ na bhavissati ekena pana upāyena tassa sampattiṃ vaṇṇetvā tvaṃ evarūpaṃ sampattiṃ pahāya kiṃkāraṇā manussalokaṃ gantvā uposathakammaṃ karosīti pucchitvā saggatthāyāti vutte tvaṃ tāva evarūpaṃ sampattiṃ pahāya saggatthāya uposathakammaṃ karosi kimaṅgaṃ pana mayaṃyeva paradhanena jīvikaṃ kappema ahampi manussalokaṃ gantvā ñātake disvā pabbajitvā samaṇadhammaṃ karissāmīti naṃ saññāpessāmi atha me so gamanaṃ anujānissatīti cintetvā ekadivasaṃ tenāgantvā kiṃ brāhmaṇa ukkaṇṭhasīti pucchito tumhākaṃ santikā amhākaṃ na kiñci parihāyatīti kiñci gamanapaṭibaddhaṃ avatvāva ādito tāva tassa sampattiṃ vaṇṇento āha 

 samā samantaparito pahūtatagarā mahī
indagopakasañchannā sobhati harituttamā

 rammāni  vanacetyāni rammā haṃsūpakūjitā
opupphapaddhā tiṭṭhanti pokkharañño sunimmitā

 aṭṭhaṃsā sukatā thambhā sabbe veḷuriyāmayā
sahassathambhā pāsādā pūrā kaññāhi jotare

 vimānaṃ  upapannosi dibyaṃ puññehi attano
asambādhaṃ sivaṃ rammaṃ accantasukhasaṃhitaṃ

 maññe sahassanettassa vimānaṃ nābhikaṅkhasi
iddhī hi tyāyaṃ vipulā sakkasseva jutīmatoti
tattha ti parisamantato sabbadisābhāgesu ayaṃ tava nāgabhavane mahī suvaṇṇarajatamaṇi muttāvālukāparikiṇṇā samatalā ti bahukehi tagaragacchehi samannāgatā ti suvaṇṇaindagopakehi sañchannā ti haritavaṇṇadabbatiṇasañchannā sobhatīti attho ti vanaghaṭā ti pupphitvā patitehi padumapattehi sañchannā udakapiṭṭhā ti tava puññasampattiyā suṭṭhu nimmitā ti tava vasanapāsādesu aṭṭhaṃsā sukatā veḷuriyamayā thambhā tehi thambhehi sahassathambhā tava pāsādā nāgakaññāhi pūrā vijjotanti ti evarūpe vimāne nibbattosīti attho nti sakkassa vejayantapāsādaṃ ti yasmā tavāyaṃ vipulā iddhi tasmā tvaṃ tena uposathakammena sakkassa vimānampi na patthesi aññaṃ tato uttari mahantaṃ ṭhānaṃ patthesīti maññāmi
taṃ sutvā mahāsatto mā hevaṃ brāhmaṇa avaca sakkassa yasaṃ paṭicca amhākaṃ yaso sinerusantike sāsapo viya mayaṃ tassa paricārakepi na agghāmāti vatvā gāthamāha 

 manasāpi na pattabbo ānubhāvo jutīmato
paricārayamānānaṃ saindānaṃ vasavattinanti
tassattho   brāhmaṇa sakkassa yaso nāma ekaṃ dve tayo cattāro vā divase ettako siyāti manasā cintentenapi na abhipattabbo yepi naṃ cattāro mahārājāno paricārenti tesaṃ devarājānaṃ paricārayamānānaṃ indaṃ nāyakaṃ katvā carantānaṃ saindānaṃ vasavattīnaṃ catunnaṃ lokapālānaṃ yasassapi amhākaṃ tiracchānagatānaṃ yaso soḷasiṃ kalaṃ nagghatīti
evañca pana vatvā idaṃ te maññe sahassanettassa vimānanti vacanaṃ sutvā ahaṃ taṃ anussariṃ ahañhi vejayantaṃ patthento uposathakammaṃ karomīti tassa attano patthanaṃ ācikkhanto āha 

 taṃ vimānaṃ abhijjhāya amarānaṃ sukhesinaṃ
uposathaṃ upavasanto semi vammikamuddhanīti
tattha ti patthetvā nti dīghāyukānaṃ devānaṃ nti esitasukhānaṃ sukhe patiṭṭhitānaṃ
kaṃ sutvā brāhmaṇo idāni me okāso laddhoti somanassappatto gantuṃ āpucchanto gāthādvayamāha 

 ahañca migamesāno saputto pāvisiṃ vanaṃ
taṃ maṃ mataṃ vā jīvaṃ vā nābhivedenti ñātakā

 āmantaye bhūridattaṃ kāsiputtaṃ yasassinaṃ
tayā no samanuññātā api passemu ñātaketi
tattha ti na jānanti kathentopi nesaṃ natthi ti āmantayāmi nti kāsirājadhītāya puttaṃ
tato bodhisatto āha 

 eso hi vata me chando yaṃ vasesi mamantike
na hi etādisā kāmā sulabhā honti mānuse

 sace tvaṃ nicchase vatthuṃ mama kāmehi pūjito
mayā tvaṃ samanuññāto sotthiṃ passāhi ñātaketi
mahāsatto  gāthādvayaṃ vatvā cintesi  ayaṃ maṇiṃ nissāya sukhaṃ jīvanto kassaci nācikkhissati etassa sabbakāmadadaṃ maṇiṃ dassāmīti athassa taṃ dadanto āha 

 dhārayimaṃ maṇiṃ dibyaṃ pasuṃ putte ca vindati
arogo sukhito hoti gacchevādāya brāhmaṇāti
tattha ti imaṃ maṇiṃ dhārayamāno imassānubhāvena pasuñca putte ca aññañca yaṃ icchati taṃ sabbaṃ labhati
tato brāhmaṇo gāthamāha 

 kusalaṃ paṭinandāmi bhūridatta vaco tava
pabbajissāmi jiṇṇosmi na kāme abhipatthayeti
tassattho  bhūridatta tava vacanaṃ kusalaṃ anavajjaṃ taṃ paṭinandāmi na paṭikkhipāmi ahaṃ pana jiṇṇo asmi tasmā pabbajissāmi na kāme abhipatthayāmi kiṃ me maṇināti
bodhisatto āha 

 brahmacariyassa ce bhaṅgo hoti bhogehi kāriyaṃ
avikampamāno eyyāsi bahuṃ dassāmi te dhananti
tattha ti brahmacariyavāso nāma dukkaro anabhiratassa brahmacariyassa ce bhaṅgo hoti tadā gihibhūtassa bhogehi kāriyaṃ hoti evarūpe kāle tvaṃ nirāsaṅko hutvā mama santikaṃ āgaccheyyāsi bahuṃ te dhanaṃ dassāmīti
brāhmaṇo āha 

 kusalaṃ paṭinandāmi bhūridatta vaco tava
punapi āgamissāmi sace attho bhavissatīti
tattha ti puna api ayameva vā pāṭho
athassa  tattha avasitukāmataṃ ñatvā mahāsatto nāgamāṇavake āṇāpetvā brāhmaṇaṃ manussalokaṃ pāpesi tamatthaṃ pakāsento satthā āha 

 idaṃ  vatvā bhūridatto pesesi caturo jane
etha gacchatha uṭṭhetha khippaṃ pāpetha brāhmaṇaṃ

 tassa taṃ vacanaṃ sutvā uṭṭhāya caturo janā
pesitā bhūridattena khippaṃ pāpesu brāhmaṇanti
tattha ti yamunāto uttāretvā bārāṇasimaggaṃ pāpayiṃsu pāpayitvā ca pana tumhe gacchathāti vatvā nāgabhavanameva paccāgamiṃsu
brāhmaṇopi tāta somadatta imasmiṃ ṭhāne migaṃ vijjhimhā imasmiṃ sūkaranti puttassa ācikkhanto antarāmagge pokkharaṇiṃ disvā tāta somadatta nhāyāmāti vatvā sādhu tātāti vutte ubhopi dibbābharaṇāni ceva dibbavatthāni ca omuñcitvā bhaṇḍikaṃ katvā pokkharaṇītīre ṭhapetvā otaritvā nhāyiṃsu tasmiṃ khaṇe tāni antaradhāyitvā nāgabhavanameva agamaṃsu paṭhamaṃ nivatthakāsāvapilotikāva nesaṃ sarīre paṭimuñciṃsu dhanusarasattiyopi pākatikāva ahesuṃ somadatto nāsitāmhā tayā tātāti paridevi atha naṃ pitā mā cintayi migesu santesu araññe mige vadhitvā jīvikaṃ kappessāmāti assāsesi somadattassa mātā tesaṃ āgamanaṃ sutvā paccuggantvā gharaṃ netvā annapānena santappesi brāhmaṇo bhuñjitvā niddaṃ okkami itarā puttaṃ pucchi tāta  ettakaṃ kālaṃ kuhiṃ gatatthāti amma bhūridattanāgarājena amhe nāgabhavanaṃ nītā tato ukkaṇṭhitvā idāni āgatāti kiñci pana vo ratanaṃ ābhatanti nābhataṃ ammāti kiṃ tumhākaṃ tena kiñci na dinnanti amma bhūridattena me pitu sabbakāmadado maṇi dinno ahosi iminā pana na gahitoti kiṃkāraṇāti pabbajissati kirāti sā ettakaṃ kālaṃ dārake mama bhāraṃ karonto nāgabhavane vasitvā idāni kira pabbajissatīti kujjhitvā vīhibhañjanadabbiyā piṭṭhiṃ pothentī are duṭṭhabrāhmaṇa pabbajissāmīti kira maṇiratanaṃ na gaṇhasi atha kasmā apabbajitvā idhāgatosi nikkhama mama gharā sīghanti santajjesi atha naṃ bhadde mā kujjhi araññe migesu santesu ahaṃ taṃ posessāmīti  vatvā puttena saddhiṃ araññaṃ gantvā purimaniyāmeneva jīvikaṃ kappesi
tadā dakkhiṇamahāsamuddassa disābhāge simbalivāsī eko garuḷo pakkhavātehi samudde udakaṃ viyūhitvā ekaṃ nāgarājānaṃ sīse gaṇhi tadāhi supaṇṇā nāgaṃ gahetuṃ ajānanakāyeva  pacchā paṇḍarajātake jāniṃsu so pana taṃ sīse gahetvāpi udake anottharanteyeva ukkhipitvā olambantaṃ ādāya himavantamatthakena pāyāsi tadā ceko kāsiraṭṭhavāsī brāhmaṇo isipabbajjaṃ pabbajitvā himavantappadese paṇṇasālaṃ māpetvā paṭivasati tassa caṅkamanakoṭiyaṃ mahānigrodharukkho atthi so tassa mūle divāvihāraṃ karoti supaṇṇo nigrodhamatthakena nāgaṃ harati nāgo olambanto mokkhatthāya naṅguṭṭhena nigrodhaviṭapaṃ veṭhesi supaṇṇo taṃ ajānantova mahabbalatāya ākāse pakkhandiyeva nigrodharukkho samūlo uppāṭito supaṇṇo nāgaṃ simbalivanaṃ netvā tuṇḍena paharitvā kucchiṃ phāletvā nāgamedaṃ  khāditvā sarīraṃ samuddakucchimhi chaḍḍesi nigrodharukkho patanto mahāsaddamakāsi supaṇṇo kissa eso saddoti adho olokento nigrodharukkhaṃ disvā kuto esa mayā uppāṭitoti cintetvā tāpasassa caṅkamanakoṭiyā nigrodho esoti tathato ñatvā ayaṃ tassa bahūpakāro akusalaṃ nu kho me pasutaṃ udāhu noti tameva pucchitvā jānissāmīti māṇavakavesena tassa santikaṃ agamāsi
tasmiṃ khaṇe tāpaso taṃ ṭhānaṃ samaṃ karoti supaṇṇarājā tāpasaṃ vanditvā ekamantaṃ nisinno ajānanto viya kissa ṭhānaṃ bhante idanti pucchi upāsaka eko supaṇṇo bhojanatthāya nāgaṃ haranto nāgena mokkhatthāya nigrodhaviṭapaṃ naṅguṭṭhena veṭhitāyapi attano mahabbalatāya pakkhantitvā gato atha nigrodharukkho uppāṭito idaṃ tassa uppāṭitaṭṭhānanti kiṃ pana bhante tassa supaṇṇassa akusalaṃ hoti udāhu noti sace na jānāti acetanakammaṃ nāma akusalaṃ na hotīti kiṃ nāgassa pana  bhanteti so imaṃ nāsetuṃ na gaṇhi mokkhatthāya gaṇhi tasmā tassapi na hotiyevāti supaṇṇo tāpasassa tussitvā bhante ahaṃ so supaṇṇarājā tumhākañhi pañhaveyyākaraṇena tuṭṭho tumhe araññe vasatha ahañcekaṃ alampāyanamantaṃ jānāmi anaggho manto tamahaṃ tumhākaṃ ācariyabhāgaṃ katvā dammi paṭiggaṇhatha nanti āha alaṃ mayhaṃ mantena gacchatha tumheti so taṃ punappunaṃ yācitvā sampaṭicchāpetvā mantaṃ datvā osadhāni ācikkhitvā pakkāmi


tasmiṃ  kāle bārāṇasiyaṃ eko daliddabrāhmaṇo bahuṃ iṇaṃ gahetvā iṇasāmikehi codiyamāno kiṃ me idha vāsena araññaṃ pavisitvā mataṃ seyyoti nikkhamitvā vanaṃ pavisitvā anupubbena taṃ assamapadaṃ patvā tāpasaṃ vattasampadāya ārādhesi tāpaso ayaṃ brāhmaṇo mayhaṃ ativiya upakārako supaṇṇarājena dinnaṃ dibbamantamassa dassāmīti cintetvā brāhmaṇa ahaṃ alampāyanamantaṃ jānāmi taṃ te dammi gaṇhāhi nanti vatvā alaṃ bhante na mayhaṃ mantenatthoti  vuttepi punappunaṃ vatvā nippīḷetvā sampaṭicchāpetvā adāsiyeva tassa ca mantassa anucchavikāni osadhāni ceva mantupacārañca sabbaṃ kathesi brāhmaṇo laddho me jīvitupāyoti katipāhaṃ vasitvā vātābādho me bhante bādhatīti apadesaṃ katvā tāpasena vissajjito taṃ vanditvā khamāpetvā araññā nikkhamitvā anupubbena yamunāya tīraṃ patvā taṃ mantaṃ sajjhāyanto mahāmaggaṃ gacchati
tasmiṃ kāle sahassamattā bhūridattassa paricārikā nāgamāṇavikā taṃ sabbakāmadadaṃ maṇiratanaṃ ādāya nāgabhavanā nikkhamitvā yamunātīre vālukarāsimhi ṭhapetvā tassa obhāsena sabbarattiṃ udakakīḷaṃ kīḷitvā aruṇuggamane sabbālaṅkārena alaṅkaritvā maṇiratanaṃ parivāretvā siriṃ pavesayamānā nisīdiṃsu brāhmaṇopi mantaṃ sajjhāyanto taṃ ṭhānaṃ pāpuṇi tā mantasaddaṃ sutvāva iminā supaṇṇena bhavitabbanti maraṇabhayatajjitā maṇiratanaṃ aggahetvā pathaviyaṃ nimujjitvā nāgabhavanaṃ agamiṃsu brāhmaṇopi maṇiratanaṃ disvā idāneva me manto samiddhoti tuṭṭhamānaso  maṇiratanaṃ ādāya pāyāsi tasmiṃ khaṇe nesādabrāhmaṇo somadattena saddhiṃ migavadhāya araññaṃ pavisanto tassa hatthe taṃ maṇiratanaṃ disvā puttaṃ āha tāta nanu eso amhākaṃ bhūridattena dinno maṇīti āma tāta eso maṇīti tena hissa aguṇaṃ kathetvā imaṃ brāhmaṇaṃ vañcetvā gaṇhāmetaṃ maṇiratananti tāta pubbe bhūridattena dīyamānaṃ na gaṇhi idāni panesa brāhmaṇo taññeva vañcessati tuṇhī hohīti brāhmaṇo hotu tāta passasi etassa vā mama vā vañcanabhāvanti alampāyanena saddhiṃ sallapanto āha 

 maṇiṃ paggayha maṅgalyaṃ sādhuvittaṃ manoramaṃ
selaṃ byañjanasampannaṃ ko imaṃ maṇimajjhagāti
tattha nti maṅgalasammataṃ sabbakāmadadaṃ nti kuhiṃ imaṃ maṇiṃ adhigatosi
tato  alampāyano gāthamāha 

 lohitakkhasahassāhi samantā parivāritaṃ
ajja kālaṃ pathaṃ gacchaṃ ajjhagāhaṃ maṇiṃ imanti
tassattho  ahaṃ ajja kālaṃ pātova pathaṃ maggaṃ gacchanto rattakkhikāhi sahassamattāhi nāgamāṇavikāhi samantā parivāritaṃ imaṃ maṇiṃ ajjhagā maṃ disvā hi sabbāva etā bhayatajjitā imaṃ chaḍḍetvā palātāti
nesādabrāhmaṇo taṃ vañcetukāmo maṇiratanassa aguṇaṃ pakāsento attanā gaṇhitukāmo tisso gāthā abhāsi 

 sūpaciṇṇo ayaṃ selo accito mānito sadā
sudhārito sunikkhitto sabbatthamabhisādhaye

 upacāravipannassa nikkhepe dhāraṇāya vā
ayaṃ selo vināsāya pariciṇṇo ayoniso

 na  imaṃ akusalo dibyaṃ maṇiṃ dhāretumāraho
paṭipajja sataṃ nikkhaṃ dehimaṃ ratanaṃ mamanti
tattha nti yo imaṃ selaṃ suṭṭhu upacarituṃ accituṃ attano jīvitaṃ viya mamāyituṃ suṭṭhu dhāretuṃ suṭṭhu nikkhipituṃ jānāti tasseva sūpaciṇṇo accito mānito sudhārito sunikkhitto ayaṃ selo sabbaṃ atthaṃ sādhetīti attho ti yo pana upacāravipanno hoti tasseso anupāyena pariciṇṇo vināsameva vahatīti vadati ti dhāretuṃ araho nti amhākaṃ gehe bahū maṇī mayametaṃ gahetuṃ jānāma ahaṃ te nikkhasataṃ dassāmi taṃ paṭipajja dehi imaṃ maṇiratanaṃ mamanti tassa hi gehe ekopi suvaṇṇanikkho natthi so pana tassa maṇino sabbakāmadadabhāvaṃ jānāti  tenassa etadahosi ahaṃ sasīsaṃ nhatvā maṇiṃ udakena paripphositvā nikkhasataṃ me dehīti vakkhāmi athesa me dassati tamahaṃ etassa dassāmīti tasmā sūro hutvā evamāha
tato alampāyano gāthamāha 

 na ca myāyaṃ maṇī keyyo gohi vā ratanehi vā
selo byañjanasampanno neva keyyo maṇi mamāti
tattha nti ayaṃ maṇi mama santako kenaci vikkiṇitabbo nāma na hoti ti ayañca mama maṇi lakkhaṇasampanno tasmā neva keyyo kenaci vatthunāpi vikkiṇitabbo nāma na hotīti
nesādabrāhmaṇo  āha 

 no ce tayā maṇī keyyo gohi vā ratanehi vā
atha kena maṇī keyyo taṃ me akkhāhi pucchitoti
alampāyano āha 

 yo me saṃse mahānāgaṃ tejassiṃ duratikkamaṃ
tassa dajjaṃ imaṃ selaṃ jalantamiva tejasāti
tattha ti pabhāya jalantaṃ viya
nesādabrāhmaṇo  āha 

 ko nu brāhmaṇavaṇṇena supaṇṇo patataṃ varo
nāgaṃ jigīsamanvesi anvesaṃ bhakkhamattanoti
tattha ti idaṃ nesādabrāhmaṇo attano bhakkhaṃ anvesantena garuḷena bhavitabbanti cintetvā evamāha
alampāyano evamāha 

 nāhaṃ dijādhipo homi adiṭṭho garuḷo mayā
āsīvisena vittoti vejjo brāhmaṇa maṃ vidūti
tattha ti maṃ esa āsīvisena vittako alampāyano nāma vejjoti jānanti
nesādabrāhmaṇo āha 

 kiṃ nu tuyhaṃ phalaṃ atthi kiṃ sippaṃ vijjate tava
kismiṃ vā tvaṃ paratthaddho uragaṃ nāpacāyasīti
tattha ti tvaṃ kismiṃ vā upatthaddho hutvā kiṃ nissayaṃ katvā uragaṃ āsīvisaṃ na apacāyasi jeṭṭhakaṃ akatvā avajānāsīti pucchati
so attano balaṃ dīpento āha 

 āraññikassa isino cirarattaṃ tapassino
supaṇṇo kosiyassakkhā visavijjaṃ anuttaraṃ

 taṃ bhāvitattaññataraṃ sammantaṃ pabbatantare
sakkaccaṃ taṃ upaṭṭhāsiṃ rattindivamatandito

 so tadā pariciṇṇo me vattavā brahmacariyavā
dibbaṃ pātukarī mantaṃ kāmasā bhagavā mama

 tyāhaṃ  mante paratthaddho nāhaṃ bhāyāmi bhoginaṃ
ācariyo visaghātānaṃ alampānoti maṃ vidūti
tattha ti kosiyagottassa isino supaṇṇo ācikkhi tena akkhātakāraṇaṃ pana sabbaṃ vitthāretvā kathetabbaṃ nti bhāvitattānaṃ isīnaṃ aññataraṃ nti vasantaṃ ti attano icchāya ti taṃ mantaṃ mayhaṃ pakāsesi ti ahaṃ te mante upatthaddho nissito nti nāgānaṃ nti visaghātakavejjānaṃ
taṃ sutvā nesādabrāhmaṇo cintesi ayaṃ alampāyano yvāssa nāgaṃ dasseti tassa maṇiratanaṃ dassati bhūridattamassa dassetvā maṇiṃ gaṇhissāmīti tato puttena saddhiṃ mantento gāthamāha 

 gaṇhāmase maṇiṃ tāta somadatta vijānahi
mā daṇḍena siriṃ pattaṃ kāmasā pajahimhaseti
tattha ti gaṇhāma ti attano ruciyā daṇḍena paharitvā mā jahāma
somadatto āha 

 sakaṃ nivesanaṃ pattaṃ yo taṃ brāhmaṇa pūjayi
evaṃ kalyāṇakārissa kiṃ mohā dubbhimicchasi

 sace tvaṃ dhanakāmosi bhūridatto padassati
tameva gantvā yācassu bahuṃ dassati te dhananti
tattha ti dibbakāmehi pūjayittha ti kiṃ tathārūpassa mittassa dubbhikammaṃ kātuṃ icchasi tātāti
brāhmaṇo āha 

 hatthagataṃ  pattagataṃ nikiṇṇaṃ khādituṃ varaṃ
mā no sandiṭṭhiko attho somadatta upaccagāti
tattha nti tāta somadatta tvaṃ taruṇako lokapavattiṃ na jānāsi yañhi hatthagataṃ vā hoti pattagataṃ vā purato vā nikiṇṇaṃ ṭhapitaṃ tadeva me khādituṃ varaṃ na dūre ṭhitaṃ
somadatto  āha 

 paccati niraye ghore mahissamapi vivarati
mittadubbhī hitaccāgī jīvarevāpi sussati

 sace tvaṃ dhanakāmosi bhūridatto padassati
maññe attakataṃ veraṃ na ciraṃ vedayissasīti
tattha ti tāta mittadubbhino jīvantasseva pathavī bhijjitvā vivaraṃ deti ti attano hitapariccāgī ti jīvamānova sussati manussapeto hoti nti attanā kataṃ pāpaṃ nti na cirasseva vedayissasīti maññāmi
brāhmaṇo āha 

 mahāyaññaṃ yajitvāna evaṃ sujjhanti brāhmaṇā
mahāyaññaṃ yajissāma evaṃ mokkhāma pāpakāti
tattha ti tāta somadatta tvaṃ daharo na kiñci jānāsi brāhmaṇā nāma yaṃ kiñci pāpaṃ katvā yaññena sujjhantīti dassento evamāha
somadatto āha 

 handa  dāni apāyāmi nāhaṃ ajja tayā saha
padampekaṃ na gaccheyyaṃ evaṃ kibbisakārināti
tattha ti apagacchāmi palāyāmīti attho
evañca pana vatvā paṇḍito māṇavo pitaraṃ attano vacanaṃ gāhāpetuṃ asakkonto mahantena saddena devatā ujjhāpetvā evarūpena pāpakārinā saddhiṃ na gamissāmīti pitu passantasseva palāyitvā himavantaṃ pavisitvā pabbajitvā abhiññā ca samāpattiyo ca nibbattetvā aparihīnajjhāno brahmaloke uppajji tamatthaṃ pakāsento satthā āha 

 idaṃ  vatvāna pitaraṃ somadatto bahussuto
ujjhāpetvāna bhūtāni tamhā ṭhānā apakkamīti
nesādabrāhmaṇo somadatto ṭhapetvā attano gehaṃ kuhiṃ gamissatīti cintento alampāyanaṃ thokaṃ anattamanaṃ disvā alampāyana  mā cintayi dassessāmi te bhūridattanti taṃ ādāya nāgarājassa uposathakaraṇaṭṭhānaṃ gantvā vammikamatthake bhoge ābhujitvā nipannaṃ nāgarājānaṃ disvā avidūre ṭhito hatthaṃ pasāretvā dve gāthā abhāsi 

 gaṇhāhetaṃ mahānāgaṃ āharetaṃ maṇiṃ mama
indagopakavaṇṇābho yassa lohitako siro

 kappāsapicurāsīva eso kāyo padissati
vammikaggagato seti taṃ tvaṃ gaṇhāhi brāhmaṇāti
tattha ti indagopakavaṇṇo viya ābhāsati ti suvihitassa kappāsapicuno rāsi viya
atha mahāsatto akkhīni ummīletvā nesādabrāhmaṇaṃ disvā ayaṃ uposathassa me antarāyaṃ kareyyāti imaṃ nāgabhavanaṃ netvā mahāsampattiyā patiṭṭhāpesiṃ mayā dīyamānaṃ maṇiṃ gaṇhituṃ na icchi idāni pana ahituṇḍikaṃ gahetvā āgacchati sacāhaṃ imassa mittadubbhino  kujjheyyaṃ sīlaṃ me khaṇḍaṃ bhavissati mayā kho pana paṭhamaññeva caturaṅgasamannāgato uposatho adhiṭṭhito so yathādhiṭṭhitova hotu alampāyano maṃ chindatu vā pacatu vā sūlena vā vijjhatu nevassa kujjhissāmīti cintetvā sace kho panāhaṃ ime olokessāmi bhasmā bhaveyyuṃ maṃ pothentepi na kujjhissāmi na olokessāmīti akkhīni nimīletvā adhiṭṭhānapāramiṃ purecārikaṃ katvā bhogantare sīsaṃ pakkhipitvā niccalova hutvā nipajji nesādabrāhmaṇopi bho alampāyana imaṃ nāgaṃ gaṇhāhi dehi me maṇinti āha alampāyano nāgaṃ disvā tuṭṭho maṇiṃ kismiñci agaṇetvā gaṇha brāhmaṇāti tassa hatthe khipi so tassa hatthato gaḷitvā pathaviyaṃ pati patitamattova pathaviṃ pavisitvā nāgabhavanameva gato
brāhmaṇo  maṇiratanato bhūridattena saddhiṃ mittabhāvato puttatoti tīhi parihāyi so nippaccayo jātomhi puttassa me vacanaṃ na katanti paridevanto gehaṃ agamāsi alampāyanopi  dibbosadhehi attano sarīraṃ makkhetvā thokaṃ khāditvā attano kāyaṃ paripphosetvā dibbamantaṃ jappanto bodhisattaṃ upasaṅkamitvā naṅguṭṭhe gahetvā ākaḍḍhitvā sīsaṃ daḷhaṃ gaṇhanto mukhamassa vivaritvā osadhaṃ khāditvā mukhe kheḷaṃ opi sucijātiko nāgarājā sīlabhedabhayena akujjhitvā akkhīnipi na ummīlesi atha naṃ osadhamantaṃ katvā naṅguṭṭhe gahetvā heṭṭhāsīsaṃ katvā sañcāletvā gahitabhojanaṃ chaḍḍāpetvā bhūmiyaṃ dīghato nipajjāpetvā masūrakaṃ maddanto viya pādehi madditvā aṭṭhīni cuṇṇiyamānāni viya ahesuṃ puna naṅguṭṭhe gahetvā dussaṃ pothento viya pothesi mahāsatto evarūpaṃ dukkhaṃ anubhavantopi neva kujjhi tamatthaṃ pakāsento satthā āha 

 athosadhehi dibbehi jappaṃ mantapadāni ca
evaṃ taṃ asakkhi satthuṃ katvā parittamattanoti
tattha ti sakkhi nti gaṇhituṃ
iti so mahāsattaṃ dubbalaṃ katvā vallīhi peḷaṃ sajjetvā mahāsattaṃ tattha pakkhipi sarīrassa mahantatāya tattha na pavisati atha naṃ paṇhiyā koṭṭento pavesetvā peḷaṃ ādāya ekaṃ gāmaṃ gantvā gāmamajjhe otāretvā nāgassa naccaṃ daṭṭhukāmā āgacchantūti saddamakāsi sakalagāmavāsino sannipatiṃsu tasmiṃ khaṇe alampāyano nikkhama mahānāgāti  āha mahāsatto cintesi ajja mayā parisaṃ tosentena kīḷituṃ vaṭṭati evaṃ alampāyano bahuṃ dhanaṃ labhitvā tuṭṭho maṃ vissajjessati yaṃ yaṃ esa maṃ kāreti taṃ taṃ karissāmīti atha naṃ so peḷato nīharitvā mahā hohīti āha so mahā ahosi khuddako vaṭṭo vammito ekapphaṇo dviphaṇo tipphaṇo catupphaṇo pañca cha satta aṭṭha nava dasa vīsati tiṃsati cattālīsa paṇṇāsapphaṇo satapphaṇo ucco nīco dissamānakāyo adissamānakāyo dissamānaupaḍḍhakāyo  nīlo pīto lohito odāto mañjaṭṭhiko hohi aggijālaṃ vissajjehi udakaṃ dhūmaṃ vissajjehīti mahāsatto imesupi ākāresu vuttavutte  attabhāve nimminitvā naccaṃ dassesi taṃ disvā koci assūni sandhāretuṃ nāsakkhi
manussā bahūni hiraññasuvaṇṇavatthālaṅkārādīni adaṃsu iti tasmiṃ gāme sahassamattaṃ labhi so kiñcāpi mahāsattaṃ gaṇhanto sahassaṃ labhitvā taṃ vissajjessāmīti āha taṃ pana dhanaṃ labhitvā gāmakepi tāva mayā ettakaṃ dhanaṃ laddhaṃ nagare kira bahuṃ labhissāmīti dhanalobhena taṃ na muñci so tasmiṃ gāme kuṭumbaṃ saṇṭhapetvā ratanamayaṃ peḷaṃ kāretvā tattha mahāsattaṃ pakkhipitvā sukhayānakaṃ āruyha mahantena parivārena nikkhamitvā taṃ gāmanigamādīsu kīḷāpento anupubbena bārāṇasiṃ pāpuṇi nāgarājassa pana madhulāje deti maṇḍūke māretvā deti so gocaraṃ na gaṇhāti avissajjanabhayena gocaraṃ aggaṇhantampi puna naṃ cattāro dvāragāme ādiṃ katvā tattha tattha māsamattaṃ kīḷāpesi pannarasauposathadivase pana ajja tumhākaṃ santike kīḷāpessāmīti rañño ārocāpesi rājā nagare bheriṃ carāpetvā mahājanaṃ sannipātāpesi rājaṅgaṇe mañcātimañcaṃ bandhiṃsu


alampāyanena pana bodhisattassa gahitadivaseyeva mahāsattassa mātā supinante addasa kāḷena rattakkhinā purisena asinā dakkhiṇabāhuṃ chinditvā lohitena paggharantena nīyamānaṃ sā bhītatasitā uṭṭhāya dakkhiṇabāhuṃ parāmasitvā supinabhāvaṃ jāni athassā etadahosi mayā kakkhaḷo pāpasupino diṭṭho catunnaṃ vā me puttānaṃ dhataraṭṭhassa rañño vā mama vā paripanthena bhavitabbanti apica kho pana mahāsattameva ārabbha atirekataraṃ cintesi kiṃkāraṇā  sesā attano nāgabhavane vasanti itaro pana sīlajjhāsayattā manussalokaṃ gantvā uposathakammaṃ karoti tasmā kacci nu kho me puttaṃ ahituṇḍiko vā supaṇṇo vā gaṇheyyāti tasseva atirekataraṃ cintesi  tato aḍḍhamāse atikkante mama putto aḍḍhamāsātikkamena maṃ vinā vattituṃ na sakkoti addhāssa kiñci  bhayaṃ uppannaṃ bhavissatīti domanassappattā ahosi māsātikkamena panassā sokena assūnaṃ apaggharaṇakālo nāma nāhosi hadayaṃ sussi akkhīni upacciṃsu sā idāni āgamissati idāni āgamissatīti tassāgamanamaggameva olokentī nisīdi athassā jeṭṭhaputto sudassano māsaccayena mahatiyā parisāya saddhiṃ mātāpitūnaṃ dassanatthāya āgato parisaṃ bahi ṭhapetvā pāsādaṃ āruyha mātaraṃ vanditvā ekamantaṃ aṭṭhāsi sā bhūridattaṃ anusocantī tena saddhiṃ na kiñci sallapi so cintesi mayhaṃ mātā mayi pubbe āgate tussati paṭisanthāraṃ karoti ajja pana domanassappattā kiṃ nu kho kāraṇanti atha naṃ pucchanto āha 

 mamaṃ disvāna āyantaṃ sabbakāmasamiddhinaṃ
indriyāni ahaṭṭhāni sāvaṃ jātaṃ mukhaṃ tava

 paddhaṃ yathā hatthagataṃ pāṇinā parimadditaṃ
sāvaṃ jātaṃ mukhaṃ tuyhaṃ mamaṃ disvāna edisanti
tattha ti na vippasannāni nti kañcanādāsavaṇṇaṃ te mukhaṃ pītakāḷakaṃ jātaṃ nti hatthena chinditaṃ nti evarūpaṃ mahantena sirisobhaggena tumhākaṃ dassanatthāya āgataṃ maṃ disvā
sā evaṃ vuttepi neva kathesi sudassano cintesi kiṃ nu kho kenaci kuddhā vā paribaddhā vā bhaveyyāti atha naṃ pucchanto itaraṃ gāthamāha 

 kacci nu te nābhisasi kacci te atthi vedanā
yena sāvaṃ mukhaṃ tuyhaṃ mamaṃ disvāna āgatanti
tattha ti kacci nu taṃ koci na abhisasi akkosena vā paribhāsāya  vā vihiṃsīti pucchati nti tava pubbe mamaṃ disvā āgataṃ edisaṃ mukhaṃ na hoti yena pana kāraṇena ajja tava mukhaṃ sāvaṃ jātaṃ taṃ me ācikkhāti pucchati
athassa  sā ācikkhantī āha 

 supinaṃ tāta addakkhiṃ ito māsaṃ adhogataṃ
dakkhiṇaṃ  viya me bāhuṃ chetvā ruhiramakkhitaṃ
puriso ādāya pakkāmi mama rodantiyā sati

 yatohaṃ supinamaddakkhiṃ sudassana vijānahi
tato divā vā rattiṃ vā sukhaṃ me nopalabbhatīti
tattha nti ito heṭṭhā māsātikkantaṃ ajja me diṭṭhasupinassa māso hotīti dasseti ti eko kāḷo rattakkhi puriso ti rodamānāya satiyā ti mama sukhaṃ nāma na vijjati
evañca pana vatvā tāta piyaputtako me tava kaniṭṭho na dissati bhayenassa uppannena bhavitabbanti paridevantī āha 

 yaṃ pubbe parivāriṃsu kaññā ruciraviggahā
hemajālappaṭicchannā bhūridatto na dissati

 yaṃ pubbe parivāriṃsu nettiṃsavaradhārino
kaṇikārāva samphullā bhūridatto na dissati

 handa dāni gamissāma bhūridattanivesanaṃ
dhammaṭṭhaṃ sīlasampannaṃ passāma tava bhātaranti
tattha ti suvaṇṇavatthālaṅkāradhāritāya samphullā kaṇikārā viya ti vavassaggatthe nipāto ehi tāta bhūridattassa nivesanaṃ gacchāmāti vadati
evañca  pana vatvā tassa ceva attano ca parisāya saddhiṃ tattha agamāsi bhūridattassa bhariyāyo pana taṃ vammikamatthake adisvā mātu nivesane vasissatīti abyāvaṭā ahesuṃ tā sassu kira no puttaṃ apassantī āgacchatīti sutvā paccuggamanaṃ katvā ayye puttassa te adissamānassa ajja māso atītoti mahāparidevaṃ paridevamānā  tassā pādamūle patiṃsu tamatthaṃ pakāsento satthā āha 

 tañca disvāna āyantiṃ bhūridattassa mātaraṃ
bāhā paggayha pakkanduṃ bhūridattassa nāriyo

 puttaṃ teyye na jānāma ito māsaṃ adhogataṃ
mataṃ vā yadi vā jīvaṃ bhūridattaṃ yasassinanti
tattha ti ayaṃ tāsaṃ paridevanakathā
bhūridattassa mātā suṇhāhi saddhiṃ antaravīthiyaṃ paridevitvā tā ādāya tassa pāsādaṃ āruyha puttassa sayanañca āsanañca oloketvā paridevamānā āha 

 sakuṇī hataputtāva suññaṃ disvā kulāvakaṃ
ciraṃ dukkhena jhāyissaṃ bhūridattaṃ apassatī

 kurarī hatachāpāva suññaṃ disvā kulāvakaṃ
ciraṃ dukkhena jhāyissaṃ bhūridattaṃ apassatī

 sā nūna cakkavākīva pallalasmiṃ anodake
ciraṃ dukkhena jhāyissaṃ bhūridattaṃ apassatī

 kammārānaṃ yathā ukkā anto jhāyati no bahi
evaṃ jhāyāmi sokena bhūridattaṃ apassatīti
tattha ti apassantī ti hatapotakāva
evaṃ  bhūridattamātari vilapamānāya bhūridattanivesanaṃ aṇṇavakucchi viya ekasaddaṃ ahosi ekopi sakabhāvena saṇṭhātuṃ nāsakkhi sakalanivesanaṃ yugandharavātappahaṭaṃ viya sālavanaṃ ahosi tamatthaṃ pakāsento satthā āha 

 sālāva sampamathitā mālutena pamadditā
senti puttā ca dārā ca bhūridattanivesaneti
ariṭṭho  ca subhogo ca ubhopi bhātaro mātāpitūnaṃ upaṭṭhānaṃ gacchantā taṃ saddaṃ sutvā bhūridattanivesanaṃ pavisitvā mātaraṃ assāsayiṃsu tamatthaṃ pakāsento satthā āha 

 idaṃ sutvāna nigghosaṃ bhūridattanivesane
ariṭṭho ca subhogo ca padhāviṃsu anantarā

 amma assāsa mā soci evaṃdhammā hi pāṇino
cavanti upapajjanti esāssa pariṇāmitāti
tattha ti esā cutūpapatti assa lokassa pariṇāmitā evañhi so loko pariṇāmeti etehi dvīhi aṅgehi mutto nāma natthīti vadanti
samuddajā  āha 

 ahampi tāta jānāmi evaṃdhammā hi pāṇino
sokena ca paretasmi bhūridattaṃ apassatī

 ajja ce me imaṃ rattiṃ sudassana vijānahi
bhūridattaṃ apassantī maññe hissāmi jīvitanti
tattha ti tāta sudassana sace ajja imaṃ rattiṃ bhūridatto mama dassanaṃ nāgamissati athāhaṃ taṃ apassantī jīvitaṃ jahissāmīti maññāmi
puttā  āhaṃsu 

 amma assāsa mā soci ānayissāma bhātaraṃ
disodisaṃ gamissāma bhātupariyesanaṃ caraṃ

 pabbate giriduggesu gāmesu nigamesu ca
orena sattarattassa bhātaraṃ passa āgatanti
tattha nti amma mayaṃ tayopi janā bhātupariyesanaṃ carantā disodisaṃ gamissāmāti naṃ assāsesuṃ
tato  sudassano cintesi sace tayopi ekaṃ disaṃ gamissāma papañco bhavissati tīhi tīṇi ṭhānāni gantuṃ vaṭṭati  ekena devalokaṃ ekena himavantaṃ ekena manussalokaṃ sace kho pana kāṇāriṭṭho manussalokaṃ gamissati yattheva bhūridattaṃ passati taṃ gāmaṃ vā nigamaṃ vā jhāpetvā essati esa kakkhaḷo pharuso na sakkā etaṃ tattha pesetunti cintetvā ca pana tāta ariṭṭha tvaṃ devalokaṃ gaccha sace devatāhi dhammaṃ sotukāmāhi bhūridatto devalokaṃ nīto tato naṃ ānehīti ariṭṭhaṃ devalokaṃ pahiṇi subhogaṃ pana tāta tvaṃ himavantaṃ gantvā pañcasu mahānadīsu bhūridattaṃ upadhāretvā ehīti himavantaṃ pahiṇi sayaṃ pana manussalokaṃ gantukāmo cintesi  sacāhaṃ māṇavakavaṇṇena gamissāmi manussā neva me piyāyissanti mayā tāpasavesena gantuṃ vaṭṭati manussānañhi pabbajitā piyā manāpāti so tāpasavesaṃ gahetvā mātaraṃ vanditvā nikkhami
bodhisattassa pana ajamukhī nāma vemātikabhaginī atthi tassā bodhisatte adhimatto sineho sā sudassanaṃ gacchantaṃ disvā āha  bhātika  ativiya kilamāmi ahampi tayā saddhiṃ gamissāmīti amma na sakkā tayā gantuṃ ahaṃ pabbajitavasena gacchāmīti ahaṃ pana khuddakamaṇḍūkī hutvā tava jaṭantare nipajjitvā gamissāmīti tena hi ehīti sā maṇḍūkapotikā hutvā tassa jaṭantare nipajji sudassano mūlato paṭṭhāya vicinanto gamissāmīti bodhisattassa bhariyāyo tassa uposathakaraṇaṭṭhānaṃ pucchitvā paṭhamaṃ tattha gantvā alampāyanena mahāsattassa gahitaṭṭhāne lohitañca vallīhi katapeḷaṭṭhānañca disvā bhūridatto ahituṇḍikena gahitoti ñatvā samuppannasoko assupuṇṇehi  nettehi alampāyanassa gatamaggeneva paṭhamaṃ kīḷāpitagāmaṃ gantvā manasse pucchi evarūpo nāma nāgo kenacīdha ahituṇḍikena kīḷāpitoti āma alampāyanena ito māsamatthake kīḷāpitoti kiñci dhanaṃ tena laddhanti āma idheva tena sahassamattaṃ laddhanti idāni so kuhiṃ gatoti asukagāmaṃ nāmāti so tato paṭṭhāya pucchanto anupubbena rājadvāraṃ agamāsi
tasmiṃ  khaṇe alampāyano sunhāto suvilitto maṭṭhasāṭakaṃ nivāsetvā ratanapeḷaṃ gāhāpetvā rājadvārameva gato mahājano sannipati rañño āsanaṃ paññattaṃ so antonivesane ṭhitova ahaṃ āgacchāmi nāgarājānaṃ kīḷāpetūti pesesi alampāyano cittattharaṇe ratanapeḷaṃ ṭhapetvā vivaritvā ehi mahānāgāti saññamadāsi tasmiṃ samaye sudassanopi parisantare ṭhāto atha mahāsatto sīsaṃ nīharitvā sabbāvantaṃ parisaṃ olokesi nāgā hi dvīhi kāraṇehi parisaṃ olokenti supaṇṇaparipanthaṃ vā ñātake vā dassanatthāya te supaṇṇaṃ disvā bhītā na naccanti ñātake vā disvā lajjamānā na naccanti mahāsatto pana olokento parisantare bhātaraṃ addasa so akkhipūrāni assūni gahetvā peḷato nikkhamitvā bhātarābhimukho pāyāsi mahājano taṃ āgacchantaṃ disvā bhīto paṭikkami eko sudassanova aṭṭhāsi so gantvā tassa pādapiṭṭhiyaṃ sīsaṃ ṭhapetvā rodi sudassanopi paridevi mahāsatto roditvā nivattitvā peḷameva pāvisi alampāyanopi iminā nāgena tāpaso ḍaṭṭho bhavissati assāsessāmi nanti upasaṅkamitvā āha 

 hatthā  pamutto urago pāde te nipatī bhusaṃ
kacci nu taṃ ḍaṃsī tāta mā bhāyi sukhito bhavāti
tattha ti tāta tāpasa ahaṃ alampāyano nāma mā bhāyi tava paṭijagganaṃ nāma mama bhāroti
sudassano tena saddhiṃ kathetukamyatāya gāthamāha 

 neva mayhaṃ ayaṃ nāgo alaṃ dukkhāya kāyaci
yāvatatthi ahiggāho mayā bhiyyo na vijjatīti
tattha ti kassaci appamattakassapi dukkhassa uppādane ayaṃ mama asamattho mayā hi sadiso ahituṇḍiko nāma natthīti
alampāyano asuko nāmesoti ajānanto kujjhitvā āha 

 ko  nu brāhmaṇavaṇṇena ditto parisamāgato
avhāyantu suyuddhena suṇantu parisā mamāti
tattha ti gabbito bālo andhañāṇo ti avhāyanto ayameva vā pāṭho idaṃ vuttaṃ hoti  ayaṃ ko bālo ummattako viya maṃ suyuddhena avhāyanto attanā saddhiṃ samaṃ karonto parisamāgato parisā mama vacanaṃ suṇantu mayhaṃ doso natthi mā kho me kujjhitthāti
atha naṃ sudassano gāthāya ajjhabhāsi 

 tvaṃ maṃ nāgena ālampa ahaṃ maṇḍūkachāpiyā
hotu no abbhutaṃ tattha ā sahassehi pañcahīti
tattha ti tvaṃ nāgena mayā saddhiṃ yujjha ahaṃ maṇḍūkachāpiyā tayā saddhiṃ yujjhissāmi ti tasmiṃ no yuddhe yāva pañcahi sahassehi abbhutaṃ hotūti
alampāyano āha 

 ahañhi vasumā aḍḍho tvaṃ daliddosi māṇava
ko nu te pāṭibhogatthi upajūtañca kiṃ siyā

 upajūtañca me assa pāṭibhogo ca tādiso
hotu no abbhutaṃ tattha ā sahassehi pañcahīti
tattha ti tava pabbajitassa ko nu pāṭibhogo atthi ti imasmiṃ vā jūte upanikkhepabhūtaṃ kiṃ nāma tava dhanaṃ siyā dassehi meti  vadati ti mayhaṃ pana dātabbaṃ upanikkhepadhanaṃ vā ṭhapetabbapāṭibhogo vā tādiso atthi tasmā no tattha yāva pañcahi sahassehi abbhutaṃ hotūti
sudassano tassa kathaṃ sutvā pañcahi no sahassehi abbhutaṃ hotūti abhīto rājanivesanaṃ āruyha mātularañño santike ṭhito gāthamāha 

 suṇohi  me mahārāja vacanaṃ bhaddamatthu te
pañcannaṃ me sahassānaṃ pāṭibhogo hi kittimāti
tattha ti guṇakittisampanna vividhaguṇācārakittisampanna
rājā ayaṃ tāpaso maṃ atibahuṃ dhanaṃ yācati kiṃ nu khoti cintetvā gāthamāha 

 pettikaṃ vā iṇaṃ hoti yaṃ vā hoti sayaṃkataṃ
kiṃ tvaṃ evaṃ bahuṃ mayhaṃ dhanaṃ yācasi brāhmaṇāti
tattha ti pitarā vā gahetvā khāditaṃ attanā vā kataṃ iṇaṃ nāma hoti kiṃ mama pitarā tava hatthato gahitaṃ atthi udāhu mayā kiṃkāraṇā maṃ evaṃ bahuṃ dhanaṃ yācasīti
evaṃ vutte sudassano dve gāthā abhāsi 

 alampāyano hi nāgena mamaṃ abhijigīsati
ahaṃ maṇḍūkachāpiyā ḍaṃsayissāmi brāhmaṇaṃ

 taṃ tvaṃ daṭṭhuṃ mahārāja ajja raṭṭhābhivaḍḍhana
khattasaṅghaparibyūḷho niyyāhi ahidassananti
tattha ti yuddhe jinituṃ icchati tattha sace so jīyissati mayhaṃ pañcasahassāni dassati sacāhaṃ jīyissāmi ahamassa dassāmi tasmā taṃ bahuṃ dhanaṃ yācāmi nti tasmā tvaṃ mahārāja ajja ahidassanaṃ daṭṭhuṃ niyyāhīti
rājā tena hi gacchāmāti tāpasena saddhiṃyeva nikkhami taṃ disvā alampāyano ayaṃ tāpaso gantvā rājānaṃ gahetvā āgato rājakulūpako bhavissatīti bhīto taṃ anuvattanto gāthamāha 

 neva taṃ atimaññāmi sippavādena māṇava
atimattosi sippena uragaṃ nāpacāyasīti
tattha ti māṇava ahaṃ attano sippena taṃ nātimaññāmi tvaṃ pana sippena atimatto imaṃ uragaṃ na pūjesi nāgassa apacitiṃ na karosīti
tato sudassano dve gāthā abhāsi 

 ahampi nātimaññāmi sippavādena brāhmaṇa
avisena ca nāgena bhusaṃ vañcayase janaṃ

 evañcetaṃ jano jaññā yathā jānāmi taṃ ahaṃ
na tvaṃ labhasi ālampa bhusamuṭṭhiṃ kuto dhananti
athassa alampāyano kujjhitvā āha 

 kharājino jaṭī dummī ditto parisamāgato
yo tvaṃ evaṃ gataṃ nāgaṃ aviso atimaññati

 āsajja kho naṃ jaññāsi puṇṇaṃ uggassa tejaso
maññe taṃ bhasmarāsiṃva khippamesa karissatīti
tattha ti anaññtinayano ti nibbisoti avajānāsi ti upagantvā ti jāneyyāsi
atha tena saddhiṃ keḷiṃ karonto sudassano gāthamāha 

 siyā visaṃ siluttassa deḍḍubhassa silābhuno
neva lohitasīsassa visaṃ nāgassa vijjatīti
tattha ti gharasappassa ti udakasappassa ti nīlavaṇṇasappassa iti nibbise sappe dassetvā etesaṃ visaṃ siyā neva lohitasīsassa sappassāti āha
atha naṃ alampāyano dvīhi gāthāhi ajjhabhāsi 

 sutametaṃ arahataṃ saññatānaṃ tapassinaṃ
idha dānāni datvāna saggaṃ gacchanti dāyakā
jīvanto dehi dānāni yadi te atthi dātave

 ayaṃ  nāgo mahiddhiko tejassī duratikkamo
tena taṃ ḍaṃsayissāmi so taṃ bhasmaṃ karissatīti
tattha ti yadi te kiñci dātabbaṃ atthi taṃ dehīti

 mayāpetaṃ sutaṃ samma saññatānaṃ tapassinaṃ
idha dānāni datvāna saggaṃ gacchanti dāyakā
tvameva dehi jīvanto yadi te atthi dātave

 ayaṃ  ajamukhī nāma puṇṇā uggassa tejaso
tāya taṃ ḍaṃsayissāmi sā taṃ bhasmaṃ karissati

 yā  dhītā dhataraṭṭhassa vemātā bhaginī mama
sā taṃ ḍaṃsatvajamukhī puṇṇā uggassa tejasoti 
imā gāthā sudassanassa vacanaṃ tattha ti uggena visena puṇṇā
evañca pana vatvā amma ajamukhi jaṭantarato me nikkhamitvā pāṇimhi patiṭṭhahāti mahājanassa majjheyeva bhaginiṃ pakkositvā hatthaṃ pasāresi sā tassa saddaṃ sutvā jaṭantare nisinnāva tikkhattuṃ maṇḍūkavassitaṃ vassitvā nikkhamitvā aṃsakūṭe nisīditvā uppatitvā tassa hatthatale tīṇi visabindūni pātetvā puna tassa jaṭantarameva pāvisi sudassano visaṃ gahetvā ṭhitova nassissatāyaṃ janapado nassissatāyaṃ janapadoti tikkhattuṃ mahāsaddaṃ abhāsi tassa so saddo dvādasayojanikaṃ bārāṇasiṃ chādetvā aṭṭhāsi atha rājā taṃ saddaṃ sutvā kimatthaṃ janapado nassissatīti pucchi mahārāja imassa visassa nisiñcanaṭṭhānaṃ na passāmīti tāta mahantā ayaṃ pathavī pathaviyaṃ nisiñcāti atha naṃ na sakkā pathaviyaṃ siñcituṃ mahārājāti paṭikkhipanto gāthamāha 

 chamāyaṃ ce nisiñcissaṃ brahmadatta vijānahi
tiṇalatāni osadhyo ussusseyyuṃ asaṃsayanti
tattha ti pathavinissitāni tiṇāni ca latā ca sabbosadhiyo ca ussusseyyuṃ tasmā na sakkā pathaviyaṃ nisiñcitunti
tena hi naṃ tāta uddhaṃ ākāsaṃ khipāti tatrāpi na sakkāti dassento gāthamāha 

 uddhaṃ ce pātayissāmi brahmadatta vijānahi
sattavassāniyaṃ devo na vasse na himaṃ pateti
tattha ti sattavassāni himabindumattampi na patissati
tena  hi naṃ tāta udake siñcāti tatrāpi na sakkāti dassetuṃ gāthamāha 

 udake  ce nisiñcissaṃ brahmadatta vijānahi
yāvantodakajā pāṇā mareyyuṃ macchakacchapāti
atha naṃ rājā āha  tāta mayaṃ na kiñci jānāma yathā amhākaṃ raṭṭhaṃ na nassati taṃ upāyaṃ tvameva jānāhīti tena hi mahārāja imasmiṃ ṭhāne paṭipāṭiyā tayo āvāṭe khaṇāpethāti rājā khaṇāpesi sudassano paṭhamaṃ āvāṭaṃ nānābhesajjānaṃ pūrāpesi dutiyaṃ gomayassa tatiyaṃ dibbosadhānaññeva tato paṭhame āvāṭe visabindūni pātesi taṅkhaṇaññeva dhūmāyitvā jālā uṭṭhahi sā gantvā gomaye āvāṭaṃ gaṇhi tatopi jālā uṭṭhāya itaraṃ dibbosadhassa puṇṇaṃ gahetvā osadhāni jhāpetvā nibbāyi alampāyano tassa āvāṭassa avidūre aṭṭhāsi atha naṃ visausumā pahari sarīracchavi uppāṭetvā gatā setakuṭṭhi ahosi so bhayatajjito nāgarājānaṃ vissajjemīti tikkhattuṃ vācaṃ nicchāresi taṃ sutvā bodhisatto ratanapeḷāya nikkhamitvā sabbālaṅkārappaṭimaṇḍitaṃ attabhāvaṃ māpetvā devarājalīlāya ṭhito sudassanopi ajamukhīpi tatheva aṭṭhaṃsu tato sudassano rājānaṃ āha  jānāsi no mahārāja kassete puttāti na jānāmīti tumhe tāva na jānāsi kāsirañño pana dhītāya samuddajāya dhataraṭṭhassa dinnabhāvaṃ jānāsīti āma jānāmi mayhaṃ sā kaniṭṭhabhaginīti mayaṃ tassā puttā tvaṃ no mātuloti
taṃ  sutvā rājā kampamāno te āliṅgitvā sīse cumbitvā roditvā pāsādaṃ āropetvā mahantaṃ sakkāraṃ kāretvā bhūridattena paṭisanthāraṃ karonto pucchi tāta taṃ evarūpaṃ uggatejaṃ kathaṃ alampāyano gaṇhīti so sabbaṃ vitthārena kathetvā rājānaṃ ovadanto mahārāja raññā nāma iminā niyāmena rajjaṃ kāretuṃ vaṭṭatīti mātulassa dhammaṃ desesi atha naṃ sudassano āha  mātula mama mātā bhūridattaṃ apassantī kilamati na sakkā amhehi papañcaṃ kātunti sādhu tātā tumhe tāva gacchatha ahaṃ pana mama bhaginiṃ daṭṭhukāmomhi kathaṃ passissāmīti mātula kahaṃ pana no ayyako kāsirājāti tāta mama bhaginiyā vinā  vasituṃ asakkonto rajjaṃ pahāya pabbajitvā asuke vanasaṇḍe nāma vasatīti mātula mama mātā tumhe ceva ayyakañca daṭṭhukāmā tumhe asukadivase mama ayyakassa santikaṃ gacchatha mayaṃ mātaraṃ ādāya ayyakassa assamapadaṃ āgacchissāma tattha naṃ tumhepi passissathāti iti te mātulassa divasaṃ  vavatthapetvā rājanivesanā otariṃsu rājā bhāgineyye uyyojetvā roditvā nivatti tepi pathaviyaṃ nimujjitvā nāgabhavanaṃ gatā


mahāsatte sampatte sakalanāgabhavanaṃ ekaparidevasaddaṃ ahosi sopi māsaṃ peḷāya vasitattā kilanto gilānaseyyaṃ sayi tassa santikaṃ āgacchantānaṃ nāgānaṃ pamāṇaṃ natthi so tehi saddhiṃ kathento kilamati kāṇāriṭṭho devalokaṃ gantvā mahāsattaṃ adisvā paṭhamamevāgato atha naṃ esa caṇḍo pharuso sakkhissati nāgaparisaṃ vāretunti mahāsattassa nisinnaṭṭhāne dovārikaṃ kariṃsu subhogopi sakalahimavantaṃ vicaritvā tato mahāsamuddañca sesanadiyo ca upadhāretvā yamunaṃ upadhārento āgacchati nesādabrāhmaṇopi alampāyanaṃ kuṭṭhiṃ disvā cintesi ayaṃ bhūridattaṃ kilametvā kuṭṭhi jāto ahaṃ pana taṃ mayhaṃ tāva bahūpakāraṃ maṇilobhena alampāyanassa dassesiṃ taṃ pāpaṃ mama āgamissati yāva taṃ na āgacchati tāvadeva yamunaṃ gantvā payāgatitthe pāpapavāhanaṃ karissāmīti so tattha gantvā mayā bhūridatte mittadubbhikammaṃ kataṃ taṃ pāpaṃ pavāhessāmīti vatvā udakorohanakammaṃ karoti tasmiṃ khaṇe subhogo  taṃ ṭhānaṃ patto tassa taṃ vacanaṃ sutvā iminā kira pāpakena tāva mahantassa yasassa dāyako mama bhātā maṇiratanassa kāraṇā alampāyanassa dassito nāssa jīvitaṃ dassāmīti naṅguṭṭhena tassa pādesu veṭhetvā ākaḍḍhitvā udake osidāpetvā nirassāsakāle thokaṃ sithilaṃ akāsi so sīsaṃ ukkhipi atha naṃ punākaḍḍhitvā  osīdāpesi evaṃ bahū vāre tena kilamiyamāno nesādabrāhmaṇo sīsaṃ ukkhipitvā gāthamāha 

 lokyaṃ sajantaṃ udakaṃ payāgasmiṃ patiṭṭhitaṃ
ko maṃ ajjhoharī bhūto ogāḷhaṃ yamunaṃ nadinti
tattha nti evaṃ pāpavāhanasamatthanti lokasammataṃ nti evarūpaṃ udakaṃ abhisiñcantaṃ nti payāgatitthe
atha  naṃ subhogo gāthāya ajjhabhāsi 

 yadesa lokādhipatī yasassī bārāṇasiṃ pakriya samantato
tassāha putto uragūsabhassa subhogoti maṃ brāhmaṇa vedayantīti
tattha ti yo eso ti paccatthikānaṃ duppaharaṇasamatthatāya parisamantato pakiriya sabbaṃ parikkhipitvā upari phaṇena chādesi
atha naṃ brāhmaṇo ayaṃ bhūridattabhātā na me jīvitaṃ dassati yaṃnūnāhaṃ etassa ceva mātāpitūnañcassa vaṇṇakittanena muducittataṃ katvā attano jīvitaṃ yāceyyanti cintetvā gāthamāha 

 sace hi putto uragūsabhassa kāsissa rañño amarādhipassa
mahesakkho aññataro pitā te maccesu mātā pana te atulyā
na tādiso arahati brāhmaṇassa dāsampi ohārituṃ mahānubhāvoti
tattha ti aparena nāmena evaṃnāmakassa kāsikaraññotipi paṭhantiyeva kāsirājadhītāya gahitattā kāsirajjampi tasseva santakaṃ katvā vaṇṇeti ti dīghāyukatāya amarasaṅkhātānaṃ nāgānaṃ adhipassa ti mahānubhāvo ti mahesakkhānaṃ aññataro ti  tādiso hi mahānubhāvo ānubhāvarahitaṃ brāhmaṇassa dāsampi udake oharituṃ nārahati pageva mahānubhāvaṃ brāhmaṇanti
atha naṃ subhogo are duṭṭhabrāhmaṇa tvaṃ maṃ vañcetvā muñcissāmīti maññasi na te jīvitaṃ dassāmīti tena katakammaṃ pakāsento āha 

 rukkhaṃ nissāya vijjhittho eṇeyyaṃ pātumāgataṃ
so viddho dūramacari saravegena sīghavā

 taṃ tvaṃ patitamaddakkhi araññasmiṃ brahāvane
sa maṃsakājamādāya sāyaṃ nigrodhupāgami

 sukasāḷikasaṅghuṭṭhaṃ  piṅgalaṃ santhatāyutaṃ
kokilābhirudaṃ rammaṃ dhuvaṃ haritasaddalaṃ

 tattha te so pāturahu iddhiyā yasasā jalaṃ
mahānubhāvo bhātā me kaññāhi parivārito

 so tena pariciṇṇo tvaṃ sabbakāmehi tappito
aduṭṭhassa tuvaṃ dubbhi taṃ te veraṃ idhāgataṃ

 khippaṃ gīvaṃ pasārehi na te dassāmi jīvitaṃ
bhātu parisaraṃ veraṃ chedayissāmi te siranti
tattha ti vikāle nigrodhaṃ upagato asi nti pakkānaṃ vaṇṇena piṅgalaṃ nti pārohaparikiṇṇaṃ nti kokilāhi abhirudaṃ nti udakabhūmiyaṃ jātattā niccaṃ haritasaddalaṃ bhūmibhāgaṃ ti tasmiṃ te nigrodhe ṭhitassa  so mama bhātā pākaṭo ahosi ti puññatejena ti so tuvaṃ tena attano nāgabhavanaṃ netvā pariciṇṇo nti tayā mama bhātu kataṃ veraṃ pāpakammaṃ parisaranto anussaranto nti tava sīsaṃ chindissāmīti
atha brāhmaṇo na mesa jīvitaṃ dassati yaṃ kiñci pana vatvā mokkhatthāya vāyamituṃ vaṭṭatīti cintetvā gāthamāha 

 ajjhāyako yācayogī āhutaggi ca brāhmaṇo
etehi tīhi ṭhānehi avajjho hoti brāhmaṇoti
tattha ti etehi ajjhāyakatādīhi tīhi kāraṇehi brāhmaṇo avajjho na labbhā brāhmaṇaṃ vadhituṃ kiṃ tvaṃ vadesi yo hi brāhmaṇaṃ vadheti so niraye nibbattatīti
taṃ  sutvā subhogo saṃsayapakkhando hutvā imaṃ nāgabhavanaṃ netvā bhātaro paṭipucchitvā jānissāmīti cintetvā dve gāthā abhāsi 

 yaṃ  puraṃ dhataraṭṭhassa ogāḷhaṃ yamunaṃ nadiṃ
jotate sabbasovaṇṇaṃ girimāhacca yāmunaṃ

 tattha te purisabyagghā sodariyā mama bhātaro
yathā te tattha vakkhanti tathā hessasi brāhmaṇāti
tattha nti nāgapuraṃ nti anupaviṭṭhaṃ nti yamunāto avidūre ṭhitaṃ himavantaṃ āhacca jotati ti tasmiṃ nagare te mama bhātaro vasanti tattha nīte tayi yathā te vakkhanti tathā bhavissasi sace hi saccaṃ kathesi jīvitaṃ te atthi no ce tattheva sīsaṃ chindissāmīti
iti naṃ vatvā subhogo gīvāyaṃ gahetvā khipanto akkosanto paribhāsanto mahāsattassa pāsādadvāraṃ agamāsi


atha  naṃ dovāriko hutvā nisinno kāṇāriṭṭho tathā kilametvā ānīyamānaṃ disvā paṭimaggaṃ gantvā subhoga mā viheṭhayi brāhmaṇā nāma mahābrahmuno puttā sace hi mahābrahmā jānissati mama puttaṃ viheṭhentīti kujjhitvā amhākaṃ sakalaṃ nāgabhavanaṃ vināsessati lokasmiñhi brāhmaṇā nāma seṭṭhā mahānubhāvā tvaṃ tesaṃ ānubhāvaṃ na jānāsi ahaṃ pana jānāmīti āha kāṇāriṭṭho kira atītānantarabhave yaññakārabrāhmaṇo ahosi tasmā evamāha vatvā ca pana anubhūtapubbavasena yajanasīlo hutvā subhogañca nāgaparisañca āmantetvā etha bho yaññakārakānaṃ vo guṇe vaṇṇessāmīti vatvā yaññavaṇṇanaṃ ārabhanto āha 

 anittarā ittarasampayuttā yaññā ca vedā ca subhoga loke
tadaggarayhañhi vinindamāno jahāti vittañca satañca dhammanti
tattha ti subhoga imasmiṃ loke yaññā ca vedā ca anittarā na lāmakā mahānubhāvā te ittarehi brāhmaṇehi sampayuttā tasmā brāhmaṇāpi anittarāva jātā nti tasmā agārayhaṃ brāhmaṇaṃ vinindamāno dhanañca paṇḍitānaṃ dhammañca jahāti idaṃ kira so iminā bhūridatte mittadubbhikammaṃ katanti vattuṃ nāgaparisā mā labhantūti avoca
atha naṃ kāṇāriṭṭho subhoga jānāsi pana ayaṃ loko kena nimmitoti vatvā na jānāmīti vutte brāhmaṇānaṃ pitāmahena mahābrahmunā nimmitoti dassetuṃ itaraṃ gāthamāha 

 ajjhenamariyā pathaviṃ janindā vessā kasiṃ pāricariyañca suddā
upāgu paccekaṃ yathāpadesaṃ katāhu ete vasināti āhūti
tattha ti upagatā brahmā kira brāhmaṇādayo cattāro vaṇṇe nimminitvā ariye tāva brāhmaṇe āha  tumhe ajjhenameva upagacchatha  mā aññaṃ kiñci karitthāti janinde āha tumhe pathaviṃyeva vijinatha vesse āha  tumhe kasiṃyeva upetha sudde āha tumhe tiṇṇaṃ vaṇṇānaṃ pāricariyaṃyeva upethāti tato paṭṭhāya ariyā ajjhenaṃ janindā pathaviṃ vessā kasiṃ suddā pāricariyaṃ upāgatāti vadanti nti upagacchantā ca pāṭiyekkaṃ attano kulapadesānurūpena brahmunā vuttaniyāmeneva upagatā ti evaṃ kira ete vasinā mahābrahmunā katā ahesunti kathenti
evaṃ mahāguṇā ete brāhmaṇā nāma yo hi etesu cittaṃ pasādetvā dānaṃ deti tassa aññattha paṭisandhi natthi devalokameva gacchatīti vatvā āha 

 dhātā vidhātā varuṇo kuvero somo yamo candimā vāyu sūriyo
etepi yaññaṃ puthuso yajitvā ajjhāyakānaṃ atho sabbakāme

 vikāsitā cāpasatāni pañca yo ajjuno balavā bhīmaseno
sahassabāhu asamo pathabyā sopi tadā ādahi jātavedanti
tattha ti ete dhātādayo devarājāno ti anekappakāraṃ yaññaṃ yajitvā ti atha ajjhāyakānaṃ brāhmaṇānaṃ sabbakāme datvā etāni ṭhānāni pattāti dasseti ti ākaḍḍhitā ti na dhanupañcasatāni pañcacāpasatappamāṇaṃ pana mahādhanuṃ sayameva ākaḍḍhati ti bhayānakaseno ti na tassa bāhūnaṃ sahassaṃ pañcannaṃ pana dhanuggahasatānaṃ bāhusahassena ākaḍḍhitabbassa dhanuno ākaḍḍhanenevaṃ vuttaṃ nti sopi rājā tasmiṃ kāle brāhmaṇe sabbakāmehi santappetvā aggiṃ ādahi patiṭṭhāpetvā paricari teneva kāraṇena  devaloke nibbatto tasmā brāhmaṇā nāma imasmiṃ loke jeṭṭhakāti āha
so uttaripi brāhmaṇe vaṇṇento gāthamāha 

 yo brāhmaṇe bhojayi dīgharattaṃ annena pānena yathānubhāvaṃ
pasannacitto anumodamāno subhoga devaññataro ahosīti
tattha ti yo so porāṇako bārāṇasirājāti dasseti nti yathābalaṃ yaṃ tassa atthi taṃ sabbaṃ pariccajitvā bhojesi ti so aññataro mahesakkhadevarājā ahosi evaṃ brāhmaṇā nāma aggadakkhiṇeyyāti dasseti
athassa aparampi kāraṇaṃ āharitvā dassento gāthamāha 

 mahāsanaṃ devamanomavaṇṇaṃ yo sappinā asakkhi bhojetumaggiṃ
sa yaññatantaṃ varato yajitvā dibbaṃ gatiṃ mucalindajjhagacchīti
tattha nti mahābhakkhaṃ nti santappetuṃ nti yaññavidhānaṃ ti varassa aggidevassa yajitvā ti mucalindo adhigatoti
eko kira pubbe bārāṇasiyaṃ mucalindo nāma rājā brāhmaṇe pakkosāpetvā saggamaggaṃ pucchi atha naṃ te brāhmaṇānañca brāhmaṇadevatāya ca sakkāraṃ karohīti vatvā kā brāhmaṇadevatāti vutte aggidevoti taṃ navanītasappinā santappehīti āhaṃsu so tathā akāsi tamatthaṃ pakāsento esa imaṃ gāthamāha
aparampi  kāraṇaṃ dassento gāthamāha 

 mahānubhāvo vassasahassajīvī yo pabbajī dassaneyyo uḷāro
hitvā  apariyanta raṭṭhaṃ sasenaṃ rājā dudīpopi jagāma sagganti
tattha ti pañcavassasatāni rajjaṃ kārento brāhmaṇānaṃ sakkāraṃ katvā apariyantaṃ raṭṭhaṃ sasenaṃ hitvā pabbaji ti so dudīpo nāma rājā brāhmaṇe pūjetvāva saggaṃ gatoti vadati dujīpotipi pāṭho
aparānipissa udāharaṇāni dassento āha 

 yo sāgarantaṃ sāgaro vijitvā yūpaṃ subhaṃ soṇṇamayaṃ uḷāraṃ
ussesi vessānaramādahāno subhoga devaññataro ahosi

 yassānubhāvena subhoga gaṅgā pavattatha dadhisannisinnaṃ samuddaṃ
sa lomapādo paricariya maggiṃ aṅgo sahassakkhapurajjhagacchīti
tattha nti sāgarapariyantaṃ pathaviṃ ti brāhmaṇe saggamaggaṃ pucchitvā sovaṇṇayūpaṃ ussāpehīti vutto pasughātanatthāya ussāpesi ti vessānaraṃ aggiṃ ādahanto vesānarintipi pāṭho ti subhoga so hi rājā aggiṃ juhitvā aññataro mahesakkhadevo ahosīti vadati ti bho subhoga gaṅgā ca mahāsamuddo ca kena katoti jānāsīti na jānāmīti kiṃ tvaṃ jānissasi brāhmaṇeyeva pothetuṃ jānāsīti atītasmiñhi aṅgo nāma lomapādo bārāṇasirājā brāhmaṇe saggamaggaṃ pucchitvā tehi bho mahārāja himavantaṃ pavisitvā brāhmaṇānaṃ sakkāraṃ katvā aggiṃ paricarāhīti vutte aparimāṇā  gāviyo ca mahiṃsiyo ca ādāya himavantaṃ pavisitvā tathā akāsi brāhmaṇehi bhuttātirittaṃ khīradadhiṃ kiṃ kātabbanti ca vutte chaḍḍethāti āha tattha thokassa khīrassa chaḍḍitaṭṭhāne kunnadiyo ahesuṃ bahukassa chaḍḍitaṭṭhāne gaṅgā pavattatha taṃ pana khīraṃ yattha dadhi hutvā sannisinnaṃ ṭhitaṃ taṃ samuddaṃ nāma jātaṃ iti so evarūpaṃ sakkāraṃ katvā brāhmaṇehi vuttavidhānena aggiṃ paricariya sahassakkhassa puraṃ ajjhagacchi
itissa  idaṃ atītaṃ āharitvā imaṃ gāthamāha 

 mahiddhiko devavaro yasassī senāpati tidive vāsavassa
so  somayāgena malaṃ vihantvā subhoga devaññataro ahosīti
tattha ti bho subhoga yo idāni sakkassa senāpati mahāyaso devaputto sopi pubbe eko bārāṇasirājā brāhmaṇe saggamaggaṃ pucchitvā tehi somayāgena attano malaṃ pavāhetvā devalokaṃ gacchāhīti vutte brāhmaṇānaṃ mahantaṃ sakkāraṃ katvā tehi vuttavidhānena somayāgaṃ katvā tena attano malaṃ vihantvā devaññataro jātoti imamatthaṃ pakāsento evamāha
aparānipissa udāharaṇāni dassento āha 

 akārayi lokamimaṃ parañca bhāgīrathiṃ himavantañca gijjhaṃ
yo iddhimā devavaro yasassī sopi tadā ādahi jātavedaṃ

 mālāgirī himavā yo ca gijjho sudassano nisabho kuveru
ete ca aññe ca nagā mahantā cityā katā yaññakarehi māhūti
tattha nti bhātika subhoga yena mahābrahmunā ayañca loko paro ca loko bhāgīrathigaṅgā ca himavantapabbato ca gijjhapabbato ca kato sopi yadā brahmupapattito pubbe māṇavako ahosi tadā aggimeva ādahi aggiṃ juhitvā mahābrahmā hutvā idaṃ sabbamakāsi evaṃmahiddhikā brāhmaṇāti dasseti
ti pubbe kireko bārāṇasirājā brāhmaṇe saggamaggaṃ pucchitvā brāhmaṇānaṃ sakkāraṃ karohīti vutte tesaṃ mahādānaṃ paṭṭhapetvā mayhaṃ dāne kiṃ natthīti pucchitvā sabbaṃ deva atthi brāhmaṇānaṃ pana āsanāni nappahontīti vutte iṭṭhakāhi cināpetvā āsanāni kāresi tadā cityā āsanapīṭhikā brāhmaṇānaṃ ānubhāvena vaḍḍhitvā mālāgiriādayo pabbatā jātā evamete yaññakārehi brāhmaṇehi katāti kathentīti
atha  naṃ puna āha bhātika jānāsi panāyaṃ samuddo kena kāraṇena apeyyo loṇodako jātoti na jānāmi ariṭṭhāti atha naṃ tvaṃ brāhmaṇeyeva vihiṃsituṃ jānāsi suṇohīti vatvā gāthamāha 

 ajjhāyakaṃ mantaguṇūpapannaṃ tapassinaṃ yācayogotidhāhu
tīre  samuddassudakaṃ sajantaṃ taṃ sāgarojjhohari tenāpeyyoti
tattha ti taṃ brāhmaṇaṃ yācayogoti idha loke āhu ti so kirekadivasaṃ pāpapavāhanakammaṃ karonto tīre ṭhatvā samuddato udakaṃ gahetvā attano upari sīse sajantaṃ abbhukirati atha naṃ evaṃ karontaṃ vaḍḍhitvā sāgaro ajjhohari taṃ kāraṇaṃ mahābrahmā ñatvā iminā kira me putto hatoti kujjhitvā samuddo apeyyo loṇodako bhavatūti vatvā abhisapi tena kāraṇena apeyyo jāto evarūpā ete brāhmaṇā nāma mahānubhāvāti
punapi  āha 

 āyāgavatthūni puthū pathabyā saṃvijjanti brāhmaṇā vāsavassa
purimaṃ disaṃ pacchimaṃ dakkhiṇuttaraṃ saṃvijjamānā janayanti vedanti
tattha ti pubbe brāhmaṇānaṃ dānaṃ datvā vāsavattaṃ pattassa vāsavassa ti puññakkhettabhūtā aggadakkhiṇeyyā pathabyā puthū brāhmaṇā saṃvijjanti nti te idānipi catūsu disāsu saṃvijjamānā tassa vāsavassa mahantaṃ vedaṃ janayanti pītisomanassaṃ āvahanti
evaṃ ariṭṭho cuddasahi gāthāhi brāhmaṇe ca yaññe ca vede ca vaṇṇesi

tassa taṃ kathaṃ sutvā mahāsattassa gilānupaṭṭhānaṃ āgatā bahū nāgā ayaṃ bhūtameva kathetīti micchāgāhaṃ gaṇhanākārappattā jātā mahāsatto gilānaseyyāya nipannova taṃ sabbaṃ assosi  nāgāpissa ārocesuṃ tato mahāsatto cintesi ariṭṭho micchāmaggaṃ vaṇṇeti vādamassa bhinditvā parisaṃ sammādiṭṭhikaṃ karissāmīti so uṭṭhāya nhatvā sabbālaṅkārappaṭimaṇḍito dhammāsane nisīditvā sabbaṃ nāgaparisaṃ sannipātāpetvā ariṭṭhaṃ pakkosāpetvā ariṭṭha tvaṃ abhūtaṃ vatvā vede ca yaññe ca brāhmaṇe ca vaṇṇesi brāhmaṇānañhi vedavidhānena yaññayajanaṃ nāma anariyasammataṃ na saggāvahaṃ tava vāde abhūtaṃ passāhīti vatvā yaññabhedavādaṃ nāma ārabhanto āha 

 kalī  hi dhīrāna kaṭaṃ magānaṃ bhavanti vedajjhagatānariṭṭha
marīcidhammaṃ asamekkhitattā māyāguṇā nātivahanti paññaṃ

 vedā  na tāṇāya bhavanti dassa mittadduno bhūnahuno narassa
na tāyate pariciṇṇo ca aggi dosantaraṃ maccamanariyakammaṃ

 sabbañca maccā sadhanaṃ sabhogaṃ ādīpitaṃ dāru tiṇena missaṃ
dahaṃ na tappe asamatthatejo ko taṃ subhikkhaṃ dvirasaññu kayirā

 yathāpi khīraṃ vipariṇāmadhammaṃ dadhi bhavitvā navanītampi hoti
evampi aggi vipariṇāmadhammo tejo samorohatī yogayutto

 na dissatī aggi manuppaviṭṭho sukkhesu kaṭṭhesu navesu cāpi
nāmatthamāno araṇīnarena nākammunā jāyati jātavedo

 sace hi aggi antarato vaseyya sukkhesu kaṭṭhesu navesu cāpi
sabbāni susseyyu vanāni loke sukkhāni kaṭṭhāni ca pajjaleyyuṃ

 karoti ce dārutiṇena puññaṃ bhojaṃ naro dhūmasikhiṃ patāpavaṃ
aṅgārikā loṇakarā ca sūdā sarīradāhāpi kareyyu puññaṃ

 atha  ce hi ete na karonti puññaṃ ajjhenamaggiṃ idha tappayitvā
na koci lokasmiṃ karoti puññaṃ bhojaṃ naro dhūmasikhiṃ patāpavaṃ

 kathañhi  lokāpacito samāno amanuññagandhaṃ bahūnaṃ akantaṃ
yadeva maccā parivajjayanti tadappasatthaṃ dvirasaññu bhuñje

 sikhimpi devesu vadanti heke āpaṃ milakkhū pana devamāhu
sabbeva ete vitathaṃ bhaṇanti aggī na devaññataro na cāpo

 anindriyabaddhamasaññakāyaṃ vessānaraṃ kammakaraṃ pajānaṃ
paricariya maggiṃ sugatiṃ kathaṃ vaje pāpāni kammāni pakubbamāno

 sabbābhibhū tāhudha jīvikatthā aggissa brahmā paricārikoti
sabbānubhāvī ca vasī kimatthaṃ animmito nimmitaṃ vanditassa

 hassaṃ anijjhānakkhamaṃ atacchaṃ sakkārahetu pakiriṃsu pubbe
te lābhasakkāre apātubhonte sandhāpitā jantubhi santidhammaṃ

 ajjhenamariyā pathaviṃ janindā vessā kasiṃ pāricariyañca suddā
upāgu paccekaṃ yathāpadesaṃ katāhu ete vasināti āhu

 etañca  saccaṃ vacanaṃ bhaveyya yathā idaṃ bhāsitaṃ brāhmaṇehi
nākhattiyo jātu labhetha rajjaṃ nābrāhmaṇo mantapadāni sikkhe
nāññatra vessehi kasiṃ kareyya suddo na mucce parapesanāya

 yasmā  ca etaṃ vacanaṃ abhūtaṃ musāvime odariyā bhaṇanti
tadappapaññā abhisaddahanti passanti taṃ paṇḍitā attanāva

 khatyā hi vessānaṃ baliṃ haranti ādāya satthāni caranti brāhmaṇā
taṃ tādisaṃ saṅkhubhitaṃ pabhinnaṃ kasmā brahmā nujju karoti lokaṃ

 sace hi so issaro sabbaloke brahmā bahūbhūtapatī pajānaṃ
kiṃ sabbalokaṃ vidahī alakkhiṃ kiṃ sabbalokaṃ na sukhiṃ akāsi

 sace  hi so issaro sabbaloke brahmā bahūbhūtapatī pajānaṃ
māyā musāvajjamadena cāpi lokaṃ adhammena kimatthamakāri

 sace hi so issaro sabbaloke brahmā bahūbhūtapatī pajānaṃ
adhammiko bhūtapatī ariṭṭha dhamme sati yo vidahī adhammaṃ

 kīṭā paṭaṅgā uragā ca bhekā gantvā kimī sujjhati makkhikā ca
etepi dhammā anariyarūpā kambojakānaṃ vitathā bahūnanti
tattha ti ariṭṭha imāni vedādhigamanāni nāma dhīrānaṃ parājayasaṅkhāto kaliggāho magānaṃ bālānaṃ jayasaṅkhāto kaṭaggāho nti idañhi vedattayaṃ marīcidhammaṃ tayidaṃ asamekkhitattā yuttāyuttaṃ  ajānantā bālā udakasaññāya magā marīciṃ viya bhūtasaññāya anavajjasaññāya attano vināsaṃ upagacchanti nti evarūpā pana māyākoṭṭhāsā paññaṃ ñāṇasampannaṃ purisaṃ nātivahanti na vañcenti ti -kāro byañjanasandhimattaṃ assa  vuḍḍhighātakassa mittadubbhino narassa vedā na tāṇatthāya bhavanti patiṭṭhā hotuṃ na sakkontīti attho ti aggi ca pariciṇṇo tividhena duccaritadosena sadosacittaṃ pāpakammaṃ purisaṃ na tāyati na rakkhati
ti sacepi hi maccā yattakaṃ loke dāru atthi taṃ sabbaṃ sadhanaṃ sabhogaṃ attano dhanena ca bhogehi ca saddhiṃ tiṇena missaṃ katvā ādīpeyyuṃ evaṃ sabbampi taṃ tehi ādīpitaṃ dahanto ayaṃ asamatthatejo asadisatejo tava aggi na tappeyya evaṃ atappanīyaṃ bhātika dvirasaññu dvīhi jivhāhi rasajānanasamattho ko taṃ sappiādīhi subhikkhaṃ suhītaṃ kayirā ko sakkuṇeyya kātuṃ evaṃ atittaṃ panetaṃ mahagghasaṃ santappetvā ko nāma devalokaṃ gamissati passa yāvañcetaṃ dukkathitanti ti araṇimathanayogena yutto hutvā taṃ paccayaṃ labhitvāva aggi samorohati nibbattati evaṃ paravāyāmena uppajjamānaṃ acetanaṃ taṃ tvaṃ devoti vadesi idampi abhūtameva kathesīti
ti aggi anupaviṭṭho ti nāpi araṇihatthena narena amatthiyamāno nibbattati ti ekassa kiriyaṃ vinā attano dhammatāya eva na jāyati nti anto agginā sosiyamānāni vanāni sukkheyyuṃ allāneva  na siyuṃ nti bhojento nti dhūmasikhāya yuttaṃ patāpavantaṃ ti aṅgārakammakarā ti loṇodakaṃ pacitvā loṇakārakā ti bhattakārakā ti matasarīrajjhāpakā nti etepi sabbe puññameva kareyyuṃ
nti ajjhenaaggiṃ ti mantajjhāyakā brāhmaṇāpi hontu koci naro dhūmasikhiṃ patāpavantaṃ aggiṃ bhojento tappayitvāpi puññaṃ  na karoti nāma ti tava devolokassa apacito pūjito samāno ti yaṃ ahikuṇapādiṃ paṭikulaṃ jegucchaṃ maccā dūrato parivajjenti nti taṃ appasatthaṃ samma dvirasaññu kathaṃ kena kāraṇena paribhuñjeyya ti eke manussā sikhimpi devesu aññataraṃ devaṃ vadanti ti aññāṇā pana milakkhū udakaṃ devoti vadanti nti  anindriyabaddhaṃ acittakāyañca samānaṃ etaṃ acetanaṃ pajānaṃ pacanādikammakaraṃ vessānaraṃ aggiṃ paricaritvā pāpāni kammāni karonto loko kathaṃ sugatiṃ gamissati idaṃ te ativiya dukkathitaṃ
ti ime brāhmaṇā attano jīvikatthaṃ mahābrahmā sabbābhibhūti āhaṃsu sabbo loko teneva nimmitoti vadanti puna aggissa brahmā paricārakotipi vadanti sopi kira aggiṃ juhateva ti so pana yadi sabbānubhāvī ca vasī ca atha kimatthaṃ sayaṃ animmito hutvā attanāva nimmitaṃ vanditā bhaveyya idampi te meva nti ariṭṭha brāhmaṇānaṃ vacanaṃ nāma hasitabbayuttakaṃ paṇḍitānaṃ na nijjhānakkhamaṃ ti ime brāhmaṇā evarūpaṃ musāvādaṃ attano sakkārahetu pubbe patthariṃsu nti te ettakena lābhasakkāre apātubhūte jantūhi saddhiṃ yojetvā pāṇavadhapaṭisaṃyuttaṃ attano laddhidhammasaṅkhātaṃ santidhammaṃ sandhāpitā yaññasuttaṃ nāma ganthayiṃsūti attho
nti yadetaṃ tayā ajjhenamariyātiādi vuttaṃ etañca saccaṃ bhaveyya ti evaṃ sante akhattiyo rajjaṃ nāma na labheyya abrāhmaṇopi mantapadāni na sikkheyya ti musāva ime ti udaranissitajīvikā udarapūraṇahetu vā ti taṃ tesaṃ vacanaṃ appapaññā ti paṇḍitā pana tesaṃ vacanaṃ sadosanti attanāva passanti nti tathārūpaṃ nti saṅkhubhitvā brahmunā ṭhapitamariyādaṃ bhinditvā ṭhitaṃ saṅkhubhitaṃ vibhindaṃ lokaṃ so tavabrahmā kasmā ujuṃ na karoti  nti kiṃkāraṇā sabbaloke dukkhaṃ vidahi nti kiṃ nu ekantasukhimeva sabbalokaṃ na  akāsi lokavināsako coro maññe tava brahmāti ti māyāya ti iminā māyādinā adhammena kiṃkāraṇā lokaṃ anatthakiriyāyaṃ saṃyojesīti attho ti ariṭṭha tava bhūtapati adhammiko yo dasavidhe kusaladhamme sati dhammameva avidahitvā adhammaṃ vidahi tiādi upayogatthe paccattaṃ ete kīṭādayo pāṇe hantvā macco sujjhatīti etepi kambojaraṭṭhavāsīnaṃ bahūnaṃ anariyānaṃ dhammā te pana vitathā adhammāva dhammāti vuttā tehipi tava brahmunāva nimmitehi bhavitabbanti
idāni tesaṃ vitathabhāvaṃ dassento āha 

 sace hi so sujjhati yo hanāti hatopi so saggamupeti ṭhānaṃ
bhovādi  bhovādina mārayeyyuṃ ye cāpi tesaṃ abhisaddaheyyuṃ

 neva migā na pasū nopi gāvo āyācanti attavadhāya keci
vipphandamāne idha jīvikatthā yaññesu pāṇe pasumārabhanti

 yūpussane pasubandhe ca bālā cittehi vaṇṇehi mukhaṃ nayanti
ayaṃ te yūpo kāmaduho parattha bhavissati sassato samparāye

 sace ca yūpe maṇisaṅkhamuttaṃ dhaññaṃ dhanaṃ rajataṃ jātarūpaṃ
sukkhesu kaṭṭhesu navesu cāpi sace duhe tidive sabbakāme
tevijjasaṅghāva puthū yajeyyuṃ abrāhmaṇaṃ kañci na yājayeyyuṃ

 kuto  ca yūpe maṇisaṅkhamuttaṃ dhaññaṃ dhanaṃ rajataṃ jātarūpaṃ
sukkhesu kaṭṭhesu navesu cāpi kuto duhe tidive sabbakāme

 saṭhā ca luddā ca paluddhabālā cittehi vaṇṇehi mukhaṃ nayanti
ādāya aggiṃ mama dehi vittaṃ tato sukhī hohisi sabbakāme

 tamaggihuttaṃ  saraṇaṃ pavissa cittehi vaṇṇehi mukhaṃ nayanti
oropayitvā kesamassuṃ nakhañca vedehi vittaṃ atigāḷhayanti

 kākā ulūkaṃva raho labhitvā ekaṃ samānaṃ bahukā samecca
annāni  bhutvā kuhakā kuhitvā muṇḍaṃ karitvā yaññapathossajanti

 evañhi so vañcito brāhmaṇehi eko samāno bahukā samecca
te yogayogena vilumpamānā diṭṭhaṃ adiṭṭhena dhanaṃ haranti

 akāsiyā rājūhivānusiṭṭhā tadassa ādāya dhanaṃ haranti
te tādisā corasamā asantā vajjhā na haññanti ariṭṭha loke

 indassa bāhārasi dakkhiṇāti yaññesu chindanti palāsayaṭṭhiṃ
taṃ cepi saccaṃ maghavā chinnabāhu kenassa indo asure jināti

 tañceva  tucchaṃ maghavā samaṅgī hantā avajjho paramo sa devo
mantā ime brāhmaṇā tuccharūpā sandiṭṭhikā vañcanā esa loke

 mālāgiri himavā yo ca gijjho sudassano nisabho kuveru
ete ca aññe ca nagā mahantā cityā katā yaññakarehi māhu

 yathāpakārāni hi iṭṭhakāni cityā katā yaññakarehi māhu
na pabbatā honti tathāpakārā aññā disā acalā tiṭṭhaselā

 na iṭṭhakā honti silā cirena na tattha sañjāyati ayo na lohaṃ
yaññañca  etaṃ parivaṇṇayantā cityā katā yaññakarehi māhu

 ajjhāyakaṃ mantaguṇūpapannaṃ tapassinaṃ yācayogotidhāhu
tīre samuddassudakaṃ sajantaṃ taṃ sāgarajjhohari tenāpeyyo

 parosahassampi  samantavede mantūpapanne nadiyo vahanti
na tena byāpannarasūdakā na kasmā samuddo atulo apeyyo

 ye keci kūpā idha jīvaloke loṇūdakā kūpakhaṇehi khātā
na brāhmaṇajjhoharaṇena tesu āpo apeyyo dvirasaññu māhu

 pure  puratthā kā kassa bhariyā mano manussaṃ ajanesi pubbe
tenāpi dhammena na koci hīno evampi vossaggavibhaṅgamāhu

 caṇḍālaputtopi adhicca vede bhāseyya mante kusalo matīmā
na tassa muddhāpi phaleyya sattadhā mantā ime attavadhāya katā

 vācākatā giddhikatā gahītā dummocayā kabyapathānupannā
bālāna cittaṃ visame niviṭṭhaṃ tadappapaññā abhisaddahanti

 sīhassa byagghassa ca dīpino ca na vijjatī porisiyaṃ balena
manussabhāvo ca gavaṃva pekkho jātī hi tesaṃ asamā samānā

 sace  ca rājā pathaviṃ vijitvā sajīvavā assavapārisajjo
sayameva so sattusaṅghaṃ vijeyya tassappajā niccasukhī bhaveyya

 khattiyamantā ca tayo ca vedā atthena ete samakā bhavanti
tesañca atthaṃ avinicchinitvā na bujjhatī oghapathaṃva channaṃ

 khattiyamantā ca tayo ca vedā atthena ete samakā bhavanti
lābho alābho ayaso yaso ca sabbeva tesaṃ catunnañca dhammā

 yathāpi  ibbhā dhanadhaññahetu kammāni karonti puthū pathabyā
tevijjasaṅghā ca tatheva ajja kammāni karonti puthū pathabyā

 ibbhehi  ye te samakā bhavanti niccussukā kāmaguṇesu yuttā
kammāni karonti puthū pathabyā tadappapaññā dvirasaññurā teti
tattha ti brāhmaṇā nti brāhmaṇameva māreyyuṃ ti yepi brāhmaṇānaṃ taṃ vacanaṃ saddaheyyuṃ te attano upaṭṭhākeyeva ca brāhmaṇe ca māreyyuṃ brāhmaṇā pana brāhmaṇe ca upaṭṭhāke ca amāretvā nānappakāre tiracchāneyeva mārenti iti tesaṃ vacanaṃ micchā ti yaññesu no māretha mayaṃ saggaṃ gamissāmāti āyācantā keci natthi ti migādayo pāṇe ca pasū ca vipphandamāne jīvikatthāya mārenti ti etesu yūpussanesu pasubandhesu imasmiṃ te yūpe sabbaṃ maṇisaṅkhamuttaṃ dhaññaṃ dhanaṃ rajataṃ jātarūpaṃ sannihitaṃ ayaṃ te yūpo parattha paraloke kāmaduho bhavissati sassatabhāvaṃ āvahissatīti citrehi kāraṇehi mukhaṃ pasādenti taṃ taṃ vatvā micchāgāhaṃ  gāhentīti attho
ti sace ca yūpe vā sesakaṭṭhesu vā etaṃ maṇiādikaṃ bhaveyya tidive vā sabbakāmaduho assa tevijjasaṅghāva puthū hutvā yaññaṃ yajeyyuṃ bahudhanatāya ceva saggakāmatāya ca aññaṃ abrāhmaṇaṃ na yājeyyuṃ yasmā pana attano dhanaṃ paccāsīsantā aññampi yajāpenti tasmā abhūtavādinoti veditabbā ti etasmiñca yūpe vā sesakaṭṭhesu vā kuto etaṃ maṇiādikaṃ avijjamānameva kuto tidive sabbakāme duhissati sabbathāpi abhūtameva tesaṃ vacanaṃ
ti ariṭṭha ime brāhmaṇā nāma kerāṭikā ceva nikkaruṇā ca te bālā lokaṃ palobhetvā upalobhetvā citrehi kāraṇehi mukhaṃ pasādenti sabbakāmeti aggiṃ ādāya tvañca jūha amhākañca vittaṃ dehi tato sabbakāme labhitvā sukhī hohisi
ti taṃ rājānaṃ vā rājamahāmattaṃ vā ādāya aggijuhanaṭṭhānaṃ gehaṃ pavisitvā ti citrāni kāraṇāni vadantā kesamassuṃ nakhe ca oropayitvā ti vuttatāya tayo vede nissāya idaṃ dātabbaṃ idaṃ kattabbanti vadantā vedehi tassa santakaṃ vittaṃ atigāḷhayanti vināsenti viddhaṃsenti
ti te kuhakā nānappakāraṃ kuhakakammaṃ katvā  samāgantvā yaññaṃ vaṇṇetvā vañcetvā tassa santakaṃ nānaggarasabhojanaṃ bhuñjitvā atha naṃ muṇḍakaṃ katvā yaññapathe ossajanti taṃ gahetvā bahiyaññāvāṭaṃ gacchantīti attho
ti te brāhmaṇā taṃ ekaṃ bahukā samecca tena tena yogena tāya tāya yuttiyā vilumpamānā diṭṭhaṃ paccakkhaṃ tassa dhanaṃ adiṭṭhena devalokena adiṭṭhaṃ devalokaṃ vaṇṇetvā āharaṇaṭṭhānaṃ katvā haranti ti idañcidañca baliṃ gaṇhathāti rājūhi anusiṭṭhā akāsiyasaṅkhātā rājapurisā viya ti taṃ assa dhanaṃ ādāya haranti ti abhūtabaliggāhakā sandhicchedakacorasadisā asappurisā ti vadhārahā evarūpā pāpadhammā udāni loke na haññanti
ti bāhā asi idaṃ vuttaṃ hoti  idampi ariṭṭha brāhmaṇānaṃ musāvādaṃ passa te kira yaññesu mahatiṃ palāsayaṭṭhiṃ indassa bāhā asi dakkhiṇāti vatvā chindanti tañce etesaṃ vacanaṃ saccaṃ atha chinnabāhu samāno kenassa bāhubalena indo asure jinātīti ti bāhusamaṅgī acchinnabāhu arogoyeva ti asurānaṃ hantā ti uttamo puññiddhiyā samannāgato aññesaṃ avajjho ti brāhmaṇānaṃ ti tucchasabhāvā nipphalā  ti ye ca te brāhmaṇānaṃ mantā nāma esā loke sandiṭṭhikā vañcanā
ti yādisāni iṭṭhakāni gahetvā yaññakarehi cityā katāti vadanti ti pabbatā hi acalā tiṭṭhā na upacitā ekagghanā silāmayā ca iṭṭhakāni calāni na ekagghanāni na silāmayāni ti etaṃ  yaññaṃ vaṇṇentā brāhmaṇā
ti paripuṇṇavede brāhmaṇe ti sotesupi āvaṭṭesupi patite vahanti nimujjāpetvā jīvitakkhayaṃ pāpenti ti ettha eko -kāro pucchanattho hoti nanu tena byāpannarasūdakā nadiyoti taṃ pucchanto evamāha ti kena kāraṇena tāva mahāsamuddova apeyyo kato kiṃ mahābrahmā yamunādīsu nadīsu udakaṃ apeyyaṃ kātuṃ na sakkoti samuddeyeva sakkotīti ti dvirasaññū ahu jātoti attho
ti ito pure pubbe puratthā paṭhamakappikakāle ti kā kassa bhariyā nāma tadā hi itthiliṅgameva natthi pacchā methunadhammavasena mātāpitaro nāma jātā nti tadā hi manoyeva manussaṃ janesi manomayāva sattā nibbattiṃsūti attho ti tenāpi kāraṇena tena sabhāvena na koci jātiyā hīno na hi tadā khattiyādibhedo atthi tasmā yaṃ brāhmaṇā vadanti brāhmaṇāva jātiyā seṭṭhā itare hīnāti taṃ micchā ti evaṃ vattamāne loke porāṇakavattaṃ jahitvā pacchā attanā sammannitvā katānaṃ vasena khattiyādayo cattāro koṭṭhāsā jātā evampi  attanā katehi kammavossaggehi tesaṃ sattānaṃ ekacce khattiyā jātā ekacce brāhmaṇādayoti imaṃ vibhāgaṃ kathenti tasmā brāhmaṇāva seṭṭhāti vacanaṃ micchā
ti yadi mahābrahmunā brāhmaṇānaññeva tayo vedā dinnā na aññesaṃ caṇḍālassa mante bhāsantassa muddhā sattadhā phaleyya na  ca phalati tasmā imehi brāhmaṇehi attavadhāya mantā katā attanoyeva nesaṃ musāvāditaṃ pakāsentā guṇavadhaṃ karonti ti ete mantā nāma musāvādena cintetvā katā ti lābhagiddhikatāya brāhmaṇehi gahitā ti macchena gilitabaliso viya dummocayā ti kabyākārakabrāhmaṇānaṃ vacanapathaṃ anupannā anugatā te hi yathā icchanti tathā musā vatvā bandhanti nti tesañhi bālānaṃ cittaṃ visame niviṭṭhaṃ taṃ aññe appapaññāva abhisaddahanti
ti porisiyasaṅkhātena balena idaṃ vuttaṃ hoti  yaṃ etesaṃ sīhādīnaṃ purisathāmasaṅkhātaṃ porisiyabalaṃ tena balena samannāgato brāhmaṇo nāma natthi sabbe imehi tiracchānehipi hīnāyevāti ti apica yo etesaṃ manussabhāvo so gunnaṃ viya pekkhitabbo kiṃkāraṇā jāti hi tesaṃ asamā samānā tesañhi brāhmaṇānaṃ duppaññatāya gohi saddhiṃ samānajātiyeva asamā aññameva hi gunnaṃ saṇṭhānaṃ aññaṃ tesanti etena brāhmaṇe tiracchānesu sīhādīhi samepi akatvā gorūpasameva karoti
ti ariṭṭha yadi mahābrahmunā dinnabhāvena khattiyova pathaviṃ vijitvā ti sahajīvīhi amaccehi samannāgato ti attano ovādakaraparisāvacarova siyā athassa parisāya yujjhitvā  rajjaṃ kātabbaṃ nāma na bhaveyya  sayameva so ekakova sattusaṅghaṃ vijeyya evaṃ sati yuddhe dukkhābhāvena tassa pajā niccasukhī bhaveyya etañca natthi tasmā tesaṃ vacanaṃ micchā
ti rājasatthañca tayo ca vedā attano āṇāya ruciyā idameva kattabbanti pavattattā atthena ete samakā bhavanti ti tesaṃ khattiyamantānaṃ khattiyopi vedānaṃ brāhmaṇopi atthaṃ avinicchinitvā āṇāvaseneva uggaṇhanto taṃ atthaṃ udakoghena channamaggaṃ viya na bujjhati
ti vañcanatthena ete samakā bhavanti kiṃkāraṇā brāhmaṇāva seṭṭhā aññe vaṇṇā hīnāti vadanti ye ca te lābhādayo lokadhammā sabbeva tesaṃ catunnampi vaṇṇānaṃ dhammā ekasattopi etehi muttako nāma natthi iti brāhmaṇā lokadhammehi aparimuttāva samānā seṭṭhā mayanti musā kathenti
ti gahapatikā ti brāhmaṇāpi tatheva puthūni kasigorakkhādīni kammāni karonti ti niccaṃ ussukkajātā chandajātā ti tasmā bhātika dvirasaññu nippaññā brāhmaṇā ārā te dhammato porāṇakā hi brāhmaṇadhammā etarahi sunakhesu sandissantīti
evaṃ mahāsatto tassa vādaṃ bhinditvā attano vādaṃ patiṭṭhāpesi tassa dhammakathaṃ sutvā sabbā nāgaparisā somanassajātā ahesuṃ mahāsatto nesādabrāhmaṇaṃ nāgabhavanā nīharāpesi paribhāsamattampissa nākāsi sāgarabrahmadattopi ṭhapitadivasaṃ anatikkamitvā caturaṅginiyā senāya saha pitu vasanaṭṭhānaṃ agamāsi mahāsattopi mātulañca ayyakañca passissāmīti bheriṃ carāpetvā mahantena sirisobhaggena yamunāto uttaritvā tameva assamapadaṃ ārabbha pāyāsi avasesā bhātaro cassa mātāpitaro ca pacchato pāyiṃsu tasmiṃ khaṇe sāgarabrahmadatto mahāsattaṃ mahatiyā parisāya āgacchantaṃ asañjānitvā pitaraṃ pucchanto āha 

 kassa bherī mudiṅgā ca saṅkhā paṇavadindimā
purato paṭipannāni hāsayantā rathesabhaṃ

 kassa  kañcanapaṭṭena puthunā vijjuvaṇṇinā
yuvā kalāpasannaddho ko eti siriyā jalaṃ

 ukkāmukhapahaṭṭhaṃva khadiraṅgārasannibhaṃ
mukhañca rucirā bhāti ko eti siriyā jalaṃ

 kassa  jambonadaṃ chattaṃ sasalākaṃ manoramaṃ
ādiccaraṃsāvaraṇaṃ ko eti siriyā jalaṃ

 kassa  aṅgaṃ pariggayha vālabījanimuttamaṃ
ubhato varapuññassa muddhani uparūpari

 kassa pekhuṇahatthāni citrāni ca mudūni ca
kañcanamaṇidaṇḍāni caranti dubhato mukhaṃ

 khadiraṅgāravaṇṇābhā ukkāmukhapahaṃsitā
kassete kuṇḍalā vaggū sobhanti dubhato mukhaṃ

 kassa vātena chupitā niddhantā mudukāḷakā
sobhayanti nalāṭantaṃ nabhā vijjurivuggatā

 kassa etāni akkhīni āyatāni puthūni ca
ko sobhati visālakkho kassetaṃ uṇṇajaṃ mukhaṃ

 kassete lapanajātā suddhā saṅkhavarūpamā
bhāsamānassa sobhanti dantā kuppilasādisā

 kassa lākhārasasamā hatthapādā sukhedhitā
ko so bimboṭṭhasampanno divā sūriyova bhāsati

 himaccaye  himavati mahāsālova pupphito
ko so odātapāvāro jayaṃ indova sobhati

 suvaṇṇapīḷakākiṇṇaṃ maṇidaṇḍavicittakaṃ
ko so parisamogayha īsaṃ khaggaṃ pamuñcati

 suvaṇṇavikatā cittā sukatā cittasibbanā
ko so omuñcate pādā namo katvā mahesinoti
tattha ti kassetāni tūriyāni purato paṭipannāni ti etaṃ rājānaṃ hāsayantā ti kassa nalāṭante bandhena uṇhīsapaṭṭena vijjuyā meghamukhaṃ viya mukhaṃ pajjotatīti pucchati ti taruṇo sannaddhakalāpo ti kammāruddhane pahaṭṭhasuvaṇṇaṃ viya nti ādittakhadiraṅgārasannibhaṃ nti rattasuvaṇṇamayaṃ ti cāmarigāhakena  aṅgena pariggahitā hutvā nti uttamaṃ vālabījaniṃ ti morapiñchahatthakāni ti sattaratanacitrāni ti tapanīyasuvaṇṇena ca maṇīhi  ca khaṇitadaṇḍāni nti mukhassa ubhayapassesu caranti
ti vātapahaṭā ti siniddhaantā nti kassete evarūpā kesā nalāṭantaṃ upasobhenti ti nabhato uggatā vijju viya nti kañcanādāso viya paripuṇṇaṃ ti mukhajātā ti mandālakamakulasadisā ti sukhaparihaṭā ti jayaṃ patto indo viya nti suvaṇṇapīḷakāhi ākiṇṇaṃ nti maṇīhi tharumhi vicittakaṃ ti suvaṇṇakhacitā ti sattaratanavicittā ti suṭṭhu niṭṭhitā ti citrasibbiniyo ti ko esa pādato evarūpā pādukā omuñcatīti
evaṃ puttena sāgarabrahmadattena puṭṭho iddhimā abhiññālābhī tāpaso tāta ete dhataraṭṭharañño puttā tava bhāgineyyanāgāti ācikkhanto gāthamāha 

 dhataraṭṭhā  hi te nāgā iddhimanto yasassino
samuddajāya uppannā nāgā ete mahiddhikāti
evaṃ tesaṃ kathentānaññeva nāgaparisā patvā tāpasassa pāde vanditvā ekamantaṃ nisīdiṃsu samuddajāpi pitaraṃ vanditvā roditvā nāgaparisāya saddhiṃ nāgabhavanameva gatā sāgarabrahmadattopi tattheva katipāhaṃ vasitvā bārāṇasimeva gato samuddajā nāgabhavaneyeva kālamakāsi bodhisatto yāvajīvaṃ sīlaṃ rakkhitvā uposathakammaṃ katvā āyupariyosāne saddhiṃ parisāya saggapuraṃ pūresi
satthā imaṃ dhammadesanaṃ āharitvā evaṃ upāsakā porāṇakapaṇḍitā anuppannepi buddhe evarūpaṃ nāma sampattiṃ pahāya uposathakammaṃ kariṃsuyevāti  vatvā jātakaṃ samodhānesi desanāpariyosāne upāsakā sotāpattiphale patiṭṭhahiṃsu tadā mātāpitaro mahārājakulāni ahesuṃ nesādabrāhmaṇo devadatto somadatto ānando ajamukhī uppalavaṇṇā sudassano sāriputto subhogo moggallāno kāṇāriṭṭho sunakkhatto bhūridatto pana ahameva sammāsambuddho ahosinti


 [544] 7 candakumārajātakavaṇṇanā
ti idaṃ satthā gijjhakūṭe viharanto devadattaṃ ārabbha kathesi tassa vatthu saṅghabhedakakkhandhake āgatameva taṃ tassa pabbajitakālato paṭṭhāya yāva bimbisārarañño maraṇā tatthāgatanayeneva veditabbaṃ taṃ pana mārāpetvā devadatto ajātasattuṃ upasaṅkamitvā mahārāja tava manoratho matthakaṃ patto mama manoratho tāva na pāpuṇātīti āha ko pana te bhante manorathoti nanu dasabalaṃ māretvā buddho bhavissāmīti amhehettha kiṃ kātabbanti mahārāja dhanuggahe sannipātāpetuṃ vaṭṭatīti sādhu bhanteti rājā akkhaṇavedhīnaṃ dhanuggahānaṃ pañcasatāni sannipātāpetvā tato ekatiṃsa jane uccinitvā therassa santikaṃ pāhesi so tesaṃ jeṭṭhakaṃ āmantetvā āvuso samaṇo gotamo gijjhakūṭe viharati asukasmiṃ nāma divāṭṭhāne caṅkamati tvaṃ tattha gantvā taṃ visapītena sallena vijjhitvā jīvitakkhayaṃ pāpetvā asukena nāma maggena ehīti vatvā pesetvā tasmiṃ magge dve dhanuggaheṭhapesi tumhākaṃ ṭhitamaggena eko puriso āgamissati taṃ tumhe jīvitā voropetvā asukena nāma maggena ethāti tasmiṃ magge cattāro purise ṭhapesi tumhākaṃ ṭhitamaggena dve purisā āgamissanti tumhe te jīvitā voropetvā asukena nāma maggena ethāti tasmiṃ magge aṭṭha jane ṭhapesi tumhākaṃ ṭhitamaggena cattāro puriso āgamissanti tumhe te jīvitā voropetvā asukena nāma maggena ethāti tasmiṃ magge soḷasa purise ṭhapesi tumhākaṃ ṭhitamaggena aṭṭha purisā āgamissanti tumhe te jīvitā voropetvā asukena nāma maggena ethāti
kasmā panesa evamakāsīti attano kammassa paṭicchādanatthaṃ atha so jeṭṭhakadhanuggaho vāmato khaggaṃ laggetvā piṭṭhiyā tuṇīraṃ bandhitvā meṇḍasiṅgamahādhanuṃ gahetvā tathāgatassa santikaṃ gantvā vijjhissāmi nanti saññāya dhanuṃ āropetvā saraṃ sannayhitvā  ākaḍḍhitvā vissajjetuṃ nāsakkhi so saraṃ oropetumpi asakkonto phāsukā bhijjantiyo viya mukhato kheḷena paggharantena kilantarūpo ahosi sakalasarīraṃ thaddhaṃ jātaṃ yantena pīḷitākārappattaṃ viya ahosi so maraṇabhayatajjito aṭṭhāsi atha naṃ satthā disvā  madhurassaraṃ nicchāretvā etadavoca mā bhāyi bho purisa ito ehīti so tasmiṃ khaṇe āvudhāni chaḍḍetvā bhagavato pādesu sirasā nipatitvā accayo maṃ bhante accagamā yathābālaṃ yathāmūḷhaṃ yathāakusalaṃ svāhaṃ tumhākaṃ guṇe ajānanto andhabālassa devadattassa vacanena tumhe jīvitā voropetuṃ āgatomhi khamatha me bhanteti khamāpetvā ekamante nisīdi atha naṃ satthā dhammaṃ desento saccāni pakāsetvā sotāpattiphale patiṭṭhāpetvā āvuso devadattena ācikkhitamaggaṃ appaṭipajjitvā aññena maggena yāhīti uyyojesi uyyojetvā ca pana caṅkamā oruyha aññatarasmiṃ rukkhamūle nisīdi
atha tasmiṃ dhanuggahe anāgacchante itare dve janā kiṃ nu kho so cirāyatīti paṭimaggena gacchantā dasabalaṃ disvā upasaṅkamitvā vanditvā ekamantaṃ nisīdiṃsu satthā tesampi dhammaṃ desetvā saccāni pakāsetvā sotāpattiphale patiṭṭhāpetvā āvuso devadattena kathitamaggaṃ appaṭipajjitvā iminā maggena gacchathāti uyyojesi iminā upāyena itaresupi āgantvā nisinnesu sotāpattiphale patiṭṭhāpetvā aññena maggena uyyojesi atha so paṭhamamāgato jeṭṭhakadhanuggaho devadattaṃ upasaṅkamitvā bhante devadatta ahaṃ sammāsambuddhaṃ jīvitā voropetuṃ nāsakkhiṃ mahiddhiko so bhagavā mahānubhāvoti ārocesi te sabbepi sammāsambuddhaṃ nissāya amhehi jīvitaṃ laddhanti satthu santike pabbajitvā arahattaṃ pāpuṇiṃsu ayaṃ pavatti bhikkhusaṅghe pākaṭā ahosi bhikkhū dhammasabhāyaṃ kathaṃ samuṭṭhāpesuṃ āvuso devadatto kira ekasmiṃ tathāgate veracittena bahū jane jīvitā voropetuṃ vāyāmamakāsi te sabbepi satthāraṃ nissāya jīvitaṃ labhiṃsūti satthā āgantvā kāya  nuttha bhikkhave etarahi kathāya sannisinnāti pucchitvā imāya nāmāti vutte na bhikkhave idāneva pubbepi devadatto maṃ ekakaṃ nissāya mayi veracittena bahū jane jīvitā voropetuṃ vāyāmaṃ akāsiyevāti vatvā tehi yācito atītaṃ āhari
atīte ayaṃ bārāṇasī pupphavatī nāma ahosi tattha vasavattirañño putto ekarājā nāma rajjaṃ kāresi tassa putto candakumāro nāma oparajjaṃ kāresi khaṇḍahālo nāma brāhmaṇo purohito ahosi so rañño atthañca dhammañca anusāsi taṃ kira rājā paṇḍitoti vinicchaye nisīdāpesi so lañjavittako hutvā lañjaṃ gahetvā asāmike sāmike karoti sāmike ca asāmike athekadivasaṃ eko aḍḍaparājito puriso vinicchayaṭṭhānā upakkosento nikkhamitvā rājupaṭṭhānaṃ āgacchantaṃ candakumāraṃ disvā dhāvitvā tassa pādesu nipatitvā rodi so kiṃ bho purisa rodasīti āha sāmi khaṇḍahālo  vinicchaye vilopaṃ khādati ahaṃ tena lañjaṃ gahetvā parājayaṃ pāpitoti candakumāro mā bhāyīti taṃ assāsetvā vinicchayaṃ netvā sāmikameva sāmikaṃ asāmikameva asāmikaṃ akāsi mahājano mahāsaddena sādhukāramadāsi rājā taṃ sutvā kiṃsaddo esoti pucchi candakumārena kira aḍḍo suvinicchito tattheso sādhukārasaddoti taṃ sutvā rājā tussi kumāro āgantvā taṃ vanditvā ekamantaṃ nisīdi atha naṃ rājā tāta eko kira te aḍḍo vinicchitoti āha āma devāti tena hi tāta ito paṭṭhāya tvameva vinicchayaṃ paṭṭhapehīti vinicchayaṃ kumārassa adāsi
tato paṭṭhāya khaṇḍahālassa āyo pacchijji so tato paṭṭhāya kumāre āghātaṃ bandhitvā okāsaṃ gavesanto antarāpekkho vicari so pana rājā mandapañño so ekadivasaṃ rattibhāge supitvā paccūsasamaye supinante alaṅkatadvārakoṭṭhakaṃ sattaratanamayapākāraṃ saṭṭhiyojanikasuvaṇṇamayavālukamahāvīthiṃ yojanasahassubbedhavejayantapāsādapaṭimaṇḍitaṃ nandanavanādivanarāmaṇeyyakanandāpokkharaṇiādipokkharaṇirāmaṇeyyakasamannāgataṃ ākiṇṇadevagaṇaṃ tāvatiṃsabhavanaṃ disvā  pabujjhitvā tattha gantukāmo cintesi  sve ācariyakhaṇḍahālassāgamanavelāya devalokagāmimaggaṃ pucchitvā tena desitamaggena devalokaṃ gamissāmīti khaṇḍahālopi pātova nhatvā bhuñjitvā rājupaṭṭhānaṃ āgantvā rājanivesanaṃ pavisitvā rañño sukhaseyyaṃ pucchi athassa rājā āsanaṃ dāpetvā pañhaṃ pucchi tamatthaṃ pakāsento satthā āha 

 rājāsi luddakammo ekarājā pupphavatīyā
so pucchi brahmabandhuṃ khaṇḍahālaṃ purohitaṃ mūḷhaṃ

 saggāna maggamācikkha tvaṃsi brāhmaṇa dhammavinayakusalo
yathā ito vajanti sugatiṃ narā puññāni katvānāti
tattha ti rājā āsi ti kakkhaḷapharusakammo nti saggānaṃ gamanamaggaṃ ti sucaritadhamme ca ācāravinaye ca kusalo ti yathā narā puññāni katvā ito sugatiṃ gacchanti taṃ me sugatimaggaṃ ācikkhāhīti pucchi
imaṃ  pana pañhaṃ sabbaññubuddhaṃ vā tassa sāvake vā tesaṃ alābhena bodhisattaṃ vā pucchituṃ vaṭṭati rājā pana yathā nāma sattāhaṃ maggamūḷho puriso aññaṃ māsamattaṃ maggamūḷhaṃ maggaṃ puccheyya evaṃ khaṇḍahālaṃ pucchi so cintesi ayaṃ me paccāmittassa piṭṭhidassanakālo idāni candakumāraṃ jīvitakkhayaṃ pāpetvā mama manorathaṃ pūressāmīti atha rājānaṃ āmantetvā tatiyaṃ gāthamāha 

 atidānaṃ daditvāna avajjhe deva ghātetvā
evaṃ vajanti sugatiṃ narā puññāni katvānāti
tassattho  mahārāja saggaṃ gacchantā nāma atidānaṃ dadanti avajjhe ghātenti sacepi saggaṃ gantukāmosi tvampi tatheva karohīti
atha naṃ rājā pañhassa atthaṃ pucchi 

 kiṃ pana taṃ atidānaṃ ke ca avajjhā imasmi lokasmiṃ
etañca kho no akkhāhi yajissāmi dadāmi dānānīti
sopissa  byākāsi 

 puttehi deva yajitabbaṃ mahesīhi negamehi ca
usabhehi ājāniyehi catūhi sabbacatukkena deva yajitabbanti
rañño pañhaṃ byākaronto ca devalokamaggaṃ puṭṭho nirayamaggaṃ byākāsi
tattha ti attanā jātehi piyaputtehi ceva piyadhītāhi ca ti piyabhariyāhi ti seṭṭhīhi ti sabbasetehi usabharājūhi ti maṅgalaassehi ti etehi sabbeheva aññehi ca hatthiādīhi catūhi catūhīti evaṃ sabbacatukkena deva yajitabbaṃ etesañhi khaggena sīsaṃ chinditvā suvaṇṇapātiyā galalohitaṃ gahetvā āvāṭe pakkhipitvā yaññassa yajanakarājāno sarīrena saha devalokaṃ gacchanti mahārāja samaṇabrāhmaṇakapaṇaddhikavanibbakayācakānaṃ ghāsacchādanādisampadānaṃ dānameva  pavattati ime pana puttadhītādayo māretvā tesaṃ galalohitena yaññassa yajanaṃ atidānaṃ nāmāti rājānaṃ saññāpesi
iti so sace candakumāraṃ ekaññeva gaṇhissāmi veracittena karaṇaṃ maññissantīti taṃ mahājanassa antare pakkhipi idaṃ pana tesaṃ kathentānaṃ kathaṃ sutvā sabbe antepurajanā bhītatasitā saṃviggamānahadayā ekappahāreneva mahāravaṃ raviṃsu tamatthaṃ pakāsento satthā āha 

 taṃ sutvā antepure kumārā mahesiyo ca haññantu
eko ahosi nigghoso bhikkhā accuggato saddoti
tattha nti kumārā ca mahesiyo ca haññantūti taṃ saddaṃ sutvā ti sakalarājanivesane ekova nigghoso ahosi ti bhayānako ti atiuggato ahosi sakalarājakulaṃ yugantavātappahaṭaṃ viya sālavanaṃ ahosi
brāhmaṇo rājānaṃ āha  kiṃ pana mahārāja yaññaṃ yajituṃ sakkosi na sakkosīti kiṃ kathesi ācariya yaññaṃ yajitvā devalokaṃ  gamissāmīti mahārāja bhīrukā dubbalajjhāsayā yaññaṃ yajituṃ samatthā nāma na honti tumhe idha sabbe sannipātetha ahaṃ yaññāvāṭe kammaṃ karissāmīti attano pahonakaṃ balakāyaṃ gahetvā nagarā nikkhamma yaññāvāṭaṃ samatalaṃ kāretvā vatiyā parikkhipi kasmā dhammiko hi samaṇo vā brāhmaṇo vā āgantvā nivāreyyāti yaññāvāṭe vatiyā parikkhepanaṃ nāma cārittanti katvā porāṇakabrāhmaṇehi ṭhapitaṃ rājāpi purise pakkosāpetvā tātā ahaṃ attano puttadhītaro ca bhariyāyo ca māretvā yaññaṃ yajitvā devalokaṃ gamissāmi gacchatha nesaṃ ācikkhitvā sabbe idhānethāti puttānaṃ tāva ānayanatthāya āha 

 gacchatha vadetha kumāre candaṃ sūriyañca bhaddasenañca
sūrañca vāmagottañca pacurā kira hotha yaññatthāyāti
tattha ti candakumāro ca sūriyakumāro cāti dve gotamideviyā aggamahesiyā  puttā bhaddaseno ca sūro ca vāmagotto ca tesaṃ vemātikabhātaro ti ekasmiṃ ṭhāne rāsī hothāti ācikkhathāti attho
te paṭhamaṃ candakumārassa santikaṃ gantvā āhaṃsu kumāra tumhe kira māretvā tumhākaṃ pitā devalokaṃ gantukāmo tumhākaṃ gaṇhanatthāya amhe pesesīti kassa vacanena maṃ gaṇhāpesīti khaṇḍahālassa devāti kiṃ so maññeva gaṇhāpeti udāhu aññepīti rājaputta aññepi gaṇhāpeti sabbacatukkaṃ kira yaññaṃ yajitukāmoti so cintesi tassa aññehi saddhiṃ veraṃ natthi vinicchaye vilopaṃ kātuṃ na labhāmīti pana mayi ekasmiṃ veracittena bahū mārāpeti pitaraṃ daṭṭhuṃ labhantassa sabbesaṃ tesaṃ mocāpanaṃ nāma mama bhāroti atha ne rājapurise āha tena hi me pitu vacanaṃ karothāti te taṃ netvā rājaṅgaṇe ekamante ṭhapetvā itarepi tayo āmantetvā tasseva santike katvā rañño ārocayiṃsu ānītā te deva puttāti so tesaṃ vacanaṃ sutvā tātā idāni me dhītaro ānetvā  tesaññeva bhātikānaṃ santike karothāti catasso dhītaro āharāpetuṃ itaraṃ gāthamāha 

 kumāriyopi vadetha upasenaṃ kokilañca muditañca
nandañcāpi kumāriṃ pacurā kira hotha yaññatthāyāti
te evaṃ karissāmāti tāsaṃ santikaṃ gantvā tā rodamānā paridevamānā ānetvā bhātikānaññeva santike kariṃsu tato rājā attano bhariyānaṃ gahaṇatthāya itaraṃ gāthamāha 

 vijayampi mayhaṃ mahesiṃ erāvatiṃ kesiniṃsunandañca
lakkhaṇavarūpapannā pacurā kira hotha yaññatthāyāti
tattha ti uttamehi catusaṭṭhiyā itthilakkhaṇehi upapannā etāpi vadethāti attho
te tāpi paridevamānā ānetvā kumārānaṃ santike kariṃsu atha rājā cattāro seṭṭhino gahaṇatthāya āṇāpento itaraṃ gāthamāha 

 gahapatayo  ca vadetha puṇṇamukhaṃ bhaddiyaṃ siṅgālañca
vaḍḍhañcāpi gahapatiṃ pacurā kira hotha yaññatthāyāti
rājapurisā gantvā tepi ānayiṃsu rañño puttadāre gayhamāne sakalanagaraṃ na kiñci avoca seṭṭhikulāni pana mahāsambandhāni tasmā tesaṃ gahitakāle sakalanagaraṃ saṅkhubhitvā rañño seṭṭhino māretvā yaññaṃ yajituṃ na dassāmāti seṭṭhino parivāretvāva tesaṃ ñātivaggena saddhiṃ rājakulaṃ agami atha te seṭṭhino ñātigaṇaparivutā rājānaṃ vanditvā attano jīvitaṃ yāciṃsu tamatthaṃ pakāsento satthā āha 

 te tattha gahapatayo avocisuṃ samāgatā puttadāraparikiṇṇā
sabbeva sikhino deva karohi atha vā no dāse sāvehīti
tattha ti sabbe amhe matthake cūḷaṃ bandhitvā attano ceṭake karohi mayaṃ te ceṭakakiccaṃ karissāma ti atha vā no asaddahanto sabbaseniyo sannipātetvā rāsimajjhe amhe dāse sāvehi mayaṃ te dāsattaṃ paṭissuṇissāmāti
te evaṃ yācantāpi jīvitaṃ laddhuṃ nāsakkhiṃsu rājapurisā sese paṭikkamāpetvā te gahetvā kumārānaññeva santike nisīdāpesuṃ tato pana rājā hatthiādīnaṃ gahaṇatthāya āṇāpento āha 

 abhayaṅkarampi me hatthiṃ nāḷāgiriṃ accuggataṃ varuṇadantaṃ
ānetha kho ne khippaṃ yaññatthāya bhavissanti

 assaratanampi kesiṃ surāmukhaṃ puṇṇakaṃ vinatakañca
ānetha kho ne khippaṃ yaññatthāya bhavissanti

 usabhampi yūthapatiṃ anojaṃ nisabhaṃ gavampatiṃ tepi mayhaṃ ānetha
samūha karontu sabbaṃ yajissāmi dadāmi dānāni

 sabbaṃ  paṭiyādetha yaññaṃ pana uggatamhi sūriyamhi
āṇāpetha ca kumāre abhiramantu imaṃ rattiṃ

 sabbaṃ upaṭṭhapetha yaññaṃ pana uggatamhi sūriyamhi
vadetha dāni kumāre ajja kho pacchimā rattīti
tattha nti na kevalaṃ ettakameva avasesampi catuppadagaṇañceva pakkhigaṇañca sabbaṃ catukkaṃ katvā rāsiṃ karontu sabbacatukkaṃ yaññaṃ yajissāmi yācakabrāhmaṇānañca dānaṃ dassāmīti ti evaṃ mayā vuttaṃ anavasesaṃ upaṭṭhapetha ti ahaṃ pana yaññaṃ uggate sūriye sve pātova yajissāmi ti sesampi sabbaṃ yaññaupakaraṇaṃ upaṭṭhapethāti
rañño  pana mātāpitaro dharantiyeva athassa amaccā gantvā mātuyā ārocesuṃ ayye putto vo puttadāraṃ māretvā yaññaṃ yajitukāmoti sā kiṃ kathetha tātāti hatthena hadayaṃ paharitvā rodamānā āgantvā saccaṃ kira evarūpo te yañño bhavissatīti pucchi tamatthaṃ pakāsento satthā āha 

 taṃtaṃ mātā avaca rodantī āgantvā vimānato
yañño kira te putta bhavissati catūhi puttehīti
tattha nti taṃ etaṃ rājānaṃ ti attano vasanaṭṭhānato
rājā āha 

 sabbepi mayhaṃ puttā cattā candasmiṃ haññamānasmiṃ
puttehi yaññaṃ yajitvāna sugatiṃ saggaṃ gamissāmīti
tattha ti candakumāre haññamāneyeva sabbepi yaññatthāya mayā pariccattā
atha naṃ mātā āha 

 mā  taṃ putta saddahesi sugati kira hoti puttayaññena
nirayāneso maggo neso maggo hi saggānaṃ

 dānāni dehi koṇḍañña ahiṃsā sabbabhūtabhabyānaṃ
esa maggo sugatiyā na ca maggo puttayaññenāti
tattha ti nirassādatthena nirayānaṃ catunnaṃ apāyānaṃ esa maggo ti rājānaṃ gottenālapati nti bhūtānañca bhavitabbasattānañca ti evarūpena puttadhītaro māretvā yajakayaññena saggamaggo nāma natthīti
rājā āha 

 ācariyānaṃ vacanā ghātessaṃ candañca sūriyañca
puttehi yaññaṃ yajitvāna duccajehi sugatiṃ saggaṃ gamissāmīti
tattha nti amma nesā mama attano mati ācārasikkhāpanakassa pana me khaṇḍahālācariyassa etaṃ vacanaṃ esā anusiṭṭhi tasmā ahaṃ ete ghātessaṃ duccajehi puttehi yaññaṃ yajitvā saggaṃ gamissāmīti
athassa mātā attano vacanaṃ gāhāpetuṃ asakkontī apagatā pitā taṃ pavattiṃ pucchi tamatthaṃ pakāsento satthā āha 

 taṃtaṃ pitāpi avaca vasavattī orasaṃ sakaṃ puttaṃ
yañño kira te putta bhavissati catūhi puttehīti
tattha ti tassa nāmaṃ
rājā āha 

 sabbepi  mayhaṃ puttā cattā candasmiṃ haññamānasmiṃ
puttehi yaññaṃ yajitvāna sugatiṃ saggaṃ gamissāmīti
atha naṃ pitā āha 

 mā taṃ putta saddahesi sugati kira hoti puttayaññena
nirayāneso maggo neso maggo hi saggānaṃ

 dānāni dehi koṇḍañña ahiṃsā sabbabhūtabhabyānaṃ
esa maggo sugatiyā na ca maggo puttayaññenāti
rājā āha 

 ācariyānaṃ vacanā ghātessaṃ candañca sūriyañca
puttehi yaññaṃ yajitvāna duccajehi sugatiṃ saggaṃ gamissāmīti
atha naṃ pitā āha 

 dānāni dehi koṇḍañña ahiṃsā sabbabhūtabhabyānaṃ
puttaparivuto tuvaṃ raṭṭhaṃ janapadañca pālehīti
tattha ti puttehi parivuto ti sakalakāsiraṭṭhañca tasseva taṃ taṃ koṭṭhāsabhūtaṃ janapadañca
sopi  taṃ attano vacanaṃ gāhāpetuṃ nāsakkhi tato candakumāro cintesi imassa ettakassa janassa dukkhaṃ maṃ ekaṃ nissāya uppannaṃ mama pitaraṃ yācitvā ettakaṃ janaṃ maraṇadukkhato mocessāmīti so pitarā saddhiṃ sallapanto āha 

 mā no deva avadhi dāse no dehi khaṇḍahālassa
api nigaḷabandhakāpi hatthī asse ca pālema

 mā  no deva avadhi dāse no dehi khaṇḍahālassa
api nigaḷabandhakāpi hatthichakaṇāni ujjhema

 mā no deva avadhi dāse no dehi khaṇḍahālassa
api nigaḷabandhakāpi assachakaṇāni ujjhema

 mā no deva avadhi dāse no dehi khaṇḍahālassa
yassa honti tava kāmā api raṭṭhā pabbājitā
bhikkhācariyaṃ carissāmāti
tattha ti api nāma mayaṃ mahānigaḷehi bandhakāpi hutvā ti sacepi khaṇḍahālassa dātukāmosi tassa no dāse katvā dehi karissāmassa dāsakammanti vadati ti sace amhākaṃ koci doso atthi raṭṭhā no pabbājehi api nāma raṭṭhā pabbājitāpi kapaṇā viya kapālaṃ gahetvā bhikkhācariyaṃ carissāma mā no avadhi dehi no jīvitanti vilapi
tassa taṃ nānappakāraṃ vilāpaṃ sutvā rājā hadayaphalitappatto viya assupuṇṇehi nettehi rodamāno na me koci putte māretuṃ lacchati na mamattho devalokenāti sabbe te mocetuṃ āha 

 dukkhaṃ kho me janayatha vilapantā jīvitassa kāmā hi
muñcetha dāni kumāre alampi me hotu puttayaññenāti
taṃ rañño kathaṃ sutvā rājaputte ādiṃ katvā sabbaṃ taṃ pakkhipariyosānaṃ pāṇagaṇaṃ vissajjesuṃ khaṇḍahālopi yaññāvāṭe kammaṃ saṃvidahati atha naṃ eko puriso are duṭṭha khaṇḍahāla raññā puttā  vissajjitā tvaṃ attano putte māretvā tesaṃ galalohitena yaññaṃ yajassūti āha so kiṃ nāma raññā katanti kappuṭṭhānaggi viya avattharanto uṭṭhāya turito dhāvitvā āha 

 pubbeva  khosi me vutto dukkaraṃ durabhisambhavañcetaṃ
atha no upakkhaṭassa yaññassa kasmā karosi vikkhepaṃ

 sabbe vajanti sugatiṃ ye yajanti yepi yājenti
ye cāpi anumodanti yajantānaṃ edisaṃ mahāyaññanti
tattha ti mayā tvaṃ pubbeva vutto na tumhādisena bhīrukajātikena sakkā yaññaṃ yajituṃ yaññayajanaṃ nāmetaṃ dukkaraṃ durabhisambhavanti atha no idāni upakkhaṭassa paṭiyattassa yaññassa vikkhepaṃ karosi vikkhambhantipi pāṭho paṭisedhanti attho mahārāja kasmā evaṃ karosi yattakā hi yaññaṃ yajanti vā yājenti vā anumodanti vā sabbe sugatimeva vajantīti dasseti
so andhabālo rājā tassa kodhavasikassa kathaṃ gahetvā dhammasaññī hutvā puna putte gaṇhāpesi tato candakumāro pitaraṃ anubodhayamāno āha 

 atha kissa jano pubbe sotthānaṃ brāhmaṇe avācesi
atha no akāraṇasmā yaññatthāya deva ghātesi

 pubbeva no daharakāle na hanesi na ghātesi
daharamhā yobbanaṃ pattā adūsakā tāta haññāma

 hatthigate assagate sannaddhe passa no mahārāja
yuddhe vā yujjhamāne vā na hi mādisā sūrā honti yaññatthāya

 paccante vāpi kupite aṭavīsu vā mādise niyojenti
atha no akāraṇasmā abhūmiyaṃ tāta haññāma

 yāpi  hi tā sakuṇiyo vasanti tiṇagharāni katvāna
tāsampi piyā puttā atha no tvaṃ deva ghātesi

 mā  tassa saddahesi na maṃ khaṇḍahālo ghāteyya
mamañhi so ghātetvāna anantarā tampi deva ghāteyya

 gāmavaraṃ nigamavaraṃ dadanti bhogampissa mahārāja
athaggapiṇḍikāpi kule kule hete bhuñjanti

 tesampi tādisānaṃ icchanti dubbhituṃ mahārāja
yebhuyyena ete akataññuno brāhmaṇā deva

 mā no deva avadhi dāse no dehi khaṇḍahālassa
api nigaḷabandhakāpi hatthī asse ca pālema

 mā no deva avadhi dāse no dehi khaṇḍahālassa
api nigaḷabandhakāpi hatthichakaṇāni ujjhema

 mā no deva avadhi dāse no dehi khaṇḍahālassa
api nigaḷabandhakāpi assachakaṇāni ujjhema

 mā no deva avadhi dāse no dehi khaṇḍahālassa
yassa honti tava kāmā api raṭṭhā pabbājitā
bhikkhācariyaṃ carissāmāti
tattha ti tāta yadi ahaṃ māretabbo atha kasmā amhākaṃ ñātijano pubbe mama jātakāle brāhmaṇe sotthānaṃ avācesi tadā kira khaṇḍahālova mama lakkhaṇāni upadhāretvā imassa kumārassa na koci antarāyo bhavissati tumhākaṃ accayena rajjaṃ kāressatīti āha iccassa purimena pacchimaṃ na sameti musāvādī esa atha no etassa vacanaṃ gahetvā akāraṇasmā nikkāraṇāyeva yaññatthāya deva ghātesi mā amhe ghātesi ayañhi mayi ekasmiṃ verena mahājanaṃ māretukāmo sādhukaṃ sallakkhehi narindāti ti mahārāja sacepi amhe māretukāmo pubbeva no kasmā sayaṃ  vā na hanesi aññehi vā na  ghātāpesi idāni pana mayaṃ daharamhā taruṇā paṭhamavaye ṭhitā puttadhītāhi vaḍḍhāma evaṃbhūtā tava adūsakāva kiṃkāraṇā haññāmāti
ti amheva cattāro bhātike passa ti paccatthikānaṃ nagaraṃ parivāretvā ṭhitakāle amhādise putte tehi saddhiṃ yujjhamāne passa aputtakā hi rājāno anāthā nāma honti ti amhādisā sūrā balavanto na yaññatthāya māretabbā honti ti tesaṃ paccāmittānaṃ gaṇhanatthāya payojenti ti atha amhe akāraṇasmā akāraṇena abhūmiyaṃ anokāseyeva kasmā tāta haññāmāti attho ti mahārāja na maṃ khaṇḍahālo ghātaye mā tassa saddaheyyāsi ti bhogampi assa brāhmaṇassa rājāno denti ti atha te aggodakaṃ aggapiṇḍaṃ labhantā aggapiṇḍikāpi honti ti yesaṃ kule bhuñjanti tesampi evarūpānaṃ piṇḍadāyakānaṃ dubbhituṃ icchanti
rājā kumārassa vilāpaṃ sutvā 

 dukkhaṃ kho me janayatha vilapantā jīvitassa kāmā hi
muñcetha dāni kumāre alampi me hotu puttayaññenāti 
imaṃ gāthaṃ vatvā punapi mocesi khaṇḍahālo āgantvā punapi 

 pubbeva khosi me vutto dukkaraṃ durabhisambhavañcetaṃ
atha no upakkhaṭassa yaññassa kasmā karosi vikkhepaṃ

 sabbe vajanti sugatiṃ ye yajanti yepi yājenti
ye cāpi anumodanti yajantānaṃ edisaṃ mahāyaññanti 
evaṃ vatvā puna gaṇhāpesi athassa anunayanatthaṃ kumāro āha 

 yadi kira yajitvā puttehi devalokaṃ ito cutā yanti
brāhmaṇo tāva yajatu pacchāpi yajasi tuvaṃ rāja

 yadi  kira yajitvā puttehi devalokaṃ ito cutā yanti
esveva khaṇḍahālo yajataṃ sakehi puttehi

 evaṃ jānanto khaṇḍahālo kiṃ puttake na ghātesi
sabbañca ñātijanaṃ attānañca na ghātesi

 sabbe vajanti nirayaṃ ye yajanti yepi yājenti
ye cāpi anumodanti yajantānaṃ edisaṃ mahāyaññaṃ

 sace hi so sujjhati yo hanāti hatopi so saggamupeti ṭhānaṃ
bhovādi bhovādina mārayeyyuṃ ye cāpi tesaṃ abhisaddaheyyunti
tattha ti paṭhamaṃ tāva khaṇḍahālo yajatu sakehi puttehi atha tasmiṃ evaṃ yajitvā devalokaṃ gate pacchā tvaṃ yajissasi deva sādurasabhojanampi hi tvaṃ aññehi vīmaṃsāpetvā bhuñjasi puttadāramāraṇaṃyeva kasmā avīmaṃsitvā karosīti dīpento evamāha ti puttadhītaro māretvā devalokaṃ gacchatīti evaṃ jānanto kiṃkāraṇā attano putte ca ñātī ca attānañca na ghātesi sace hi paraṃ māretvā devalokaṃ gacchanti attānaṃ māretvā brahmalokaṃ gantabbo bhavissati evaṃ yaññaguṇaṃ jānantena paraṃ amāretvā attāva māretabbo siyā ayaṃ pana tathā akatvā maṃ mārāpeti imināpi kāraṇena jānāhi mahārāja yathā esa vinicchaye vilopaṃ kātuṃ alabhanto evaṃ karotīti nti evarūpaṃ puttaghātayaññaṃ
kumāro ettakaṃ kathentopi pitaraṃ attano vacanaṃ gāhāpetuṃ asakkonto rājānaṃ parivāretvā ṭhitaṃ parisaṃ ārabbha āha 

 kathañca kira puttakāmāyo gahapatayo gharaṇiyo ca
nagaramhi na uparavanti rājānaṃ mā ghātayi orasaṃ puttaṃ

 kathañca  kira puttakāmāyo gahapatayo gharaṇiyo ca
nagaramhi na uparavanti rājānaṃ mā ghātayi atrajaṃ puttaṃ

 rañño  camhi atthakāmo hito ca sabbajanapadassa
na koci assa paṭighaṃ mayā jānapado na pavedetīti
tattha ti gharaṇiyo sandhāya vuttaṃ gahapatayo pana puttakāmā nāma honti ti na upakkosanti na vadanti nti attato jātaṃ evaṃ vuttepi koci raññā saddhiṃ kathetuṃ samattho nāma nāhosi ti iminā no lañjo vā gahito issariyamadena vā idaṃ nāma dukkhaṃ katanti koci ekopi mayā saddhiṃ paṭighaṃ kattā nāma nāhosi ti evaṃ rañño ca janapadassa ca atthakāmassa mama pitaraṃ ayaṃ jānapado guṇasampanno te puttoti na pavedeti na jānāpetīti attho
evaṃ vuttepi koci kiñci na kathesi tato candakumāro attano bhariyāyo taṃ yācanatthāya uyyojento āha 

 gacchatha vo gharaṇiyo tātañca vadetha khaṇḍahālañca
mā ghātetha kumāre adūsake sīhasaṅkāse

 gacchatha vo gharaṇiyo tātañca vadetha khaṇḍahālañca
mā ghātetha kumāre apekkhite sabbalokassāti
tā gantvā yāciṃsu tāpi rājā na olokesi tato kumāro anātho hutvā vilapanto 

 yaṃnūnāhaṃ jāyeyyaṃ rathakārakulesu vā
pukkusakulesu vā vessesu vā jāyeyyaṃ
na hajja maṃ rāja yaññe ghāteyyāti 
vatvā puna tā bhariyāyo uyyojento āha 

 sabbā sīmantiniyo gacchatha ayyassa khaṇḍahālassa
pādesu nipatatha aparādhāhaṃ na passāmi

 sabbā  sīmantiniyo gacchatha ayyassa khaṇḍahālassa
pādesu nipatatha kinte bhante mayaṃ adūsemāti
tattha ti ahaṃ ācariyakhaṇḍahāle attano aparādhaṃ na passāmi ti ayya khaṇḍahāla mayaṃ tuyhaṃ kiṃ dūsayimhā atha candakumārassa doso atthi taṃ khamathāti vadethāti
atha candakumārassa kaniṭṭhabhaginī selakumārī nāma sokaṃ sandhāretuṃ asakkontī pitu pādamūle patitvā paridevi tamatthaṃ pakāsento satthā āha 

 kapaṇā vilapati selā disvāna bhātare upanītatte
yañño kira me ukkhipito tātena saggakāmenāti
tattha ti upanītasabhāve ti ukkhitto ti mama bhātaro māretvā saggaṃ icchantena tāta ime māretvā kiṃ saggena karissasīti vilapati
rājā tassāpi kathaṃ na gaṇhi tato candakumārassa putto vasulo nāma pitaraṃ dukkhitaṃ disvā ahaṃ ayyakaṃ yācitvā mama pitu jīvitaṃ dāpessāmīti rañño pādamūle paridevi tamatthaṃ pakāsento satthā āha 

 āvatti parivatti ca vasulo sammukhā rañño
mā no pitaraṃ avadhi daharamhāyobbanaṃ pattāti
tattha ti deva mayaṃ taruṇadārakā na tāva yobbanappattā amhesupi tāva anukampāya amhākaṃ pitaraṃ mā avadhīti
rājā tassa paridevitaṃ sutvā bhijjamānahadayo viya hutvā assupuṇṇehi nettehi kumāraṃ āliṅgitvā tāta assāsaṃ paṭilabha vissajjemi te pitaranti vatvā gāthamāha 

 eso  te vasula pitā samehi pitarā saha
dukkhaṃ kho me janayasi vilapanto antepurasmiṃ
muñcetha dāni kumāre alampi me hotu puttayaññenāti
tattha nti rājanivesanassa antare
puna  khaṇḍahālo āgantvā āha 

 pubbeva khosi me vutto dukkaraṃ durabhisambhavañcetaṃ
atha no upakkhaṭassa yaññassa kasmā karosi vikkhepaṃ

 sabbe vajanti sugatiṃ ye yajanti yepi yājenti
ye cāpi anumodanti yajantānaṃ edisaṃ mahāyaññanti
rājā pana andhabālo puna tassa vacanena putte gaṇhāpesi tato khaṇḍahālo cintesi  ayaṃ rājā muducitto kālena gaṇhāpeti kālena vissajjeti punapi dārakānaṃ vacanena putte vissajjeyya yaññāvāṭaññeva naṃ nemīti athassa tattha gamanatthāya gāthamāha 

 sabbaratanassa yañño upakkhaṭo ekarāja tava paṭiyatto
abhinikkhamassu deva saggaṃ gato tvaṃ pamodissasīti
tassattho  mahārāja tava yañño sabbaratanehi upakkhaṭo paṭiyatto idāni te abhinikkhamanakālo tasmā abhinikkhama yaññaṃ yajitvā saggaṃ gato pamodissasīti
tato bodhisattaṃ ādāya yaññāvāṭagamanakāle tassa orodhā ekatova nikkhamiṃsu tamatthaṃ pakāsento satthā āha 

 daharā sattasatā etā candakumārassa bhariyāyo
kese pakiritvāna rodantiyo maggamanuyāyiṃsu

 aparā  pana sokena nikkhantā nandane viya devā
kese pakiritvāna rodantiyo maggamanuyāyisunti
tattha ti nandanavane cavanadevaputtaṃ parivāretvā nikkhantadevatā viya gatā
ito  paraṃ tāsaṃ vilāpagāthā honti 

 kāsikasucivatthadharā kuṇḍalino agalucandanavilittā
nīyanti candasūriyā yaññatthāya ekarājassa

 kāsikasucivatthadharā kuṇḍalino agalucandanavilittā
nīyanti candasūriyā mātu katvā hadayasokaṃ

 kāsikasucivatthadharā kuṇḍalino agalucandanavilittā
nīyanti candasūriyā janassa katvā hadayasokaṃ

 maṃsarasabhojanā nhāpakasunhāpitā kuṇḍalino agalucandanavilittā
nīyanti candasūriyā yaññatthāya ekarājassa

 maṃsarasabhojanā nhāpakasunhāpitā kuṇḍalino agalucandanavilittā
nīyanti candasūriyā mātu katvā hadayasokaṃ

 maṃsarasabhojanā nhāpakasunhāpitā kuṇḍalino agalucandanavilittā
nīyanti candasūriyā janassa katvā hadayasokaṃ

 yassu pubbe hatthivaradhuragate hatthīhi anuvajanti
tyajja candasūriyā ubhova pattikā yanti

 yassu  pubbe assavaradhuragate assehi anuvajanti
tyajja candasūriyā ubhova pattikā yanti

 yassu pubbe rathavaradhuragate rathehi anuvajanti
tyajja candasūriyā ubhova pattikā yanti

 yehissu pubbe niyyaṃsu tapanīyakappanehi turaṅgehi
tyajja candasūriyā ubhova pattikā yantīti
tattha ti kāsikāni sucivatthāni dhārayamānā ti candakumāro ca sūriyakumāro ca ti candanacuṇṇena  ubbaṭṭetvā nhāpakehi kataparikammatāya sunhāpitā ti ye assu ti nipātamattaṃ ye kumāreti attho ti ito pubbe ti hatthivarānaṃ dhuragate alaṅkatahatthikkhandhavaragateti attho ti assavarapiṭṭhigate ti rathavaramajjhagate ti nikkhamiṃsu
evaṃ tāsu paridevantīsuyeva bodhisattaṃ nagarā nīhariṃsu sakalanagaraṃ saṅkhubhitvā nikkhamituṃ ārabhi mahājane nikkhante dvārāni nappahonti brāhmaṇo atibahuṃ janaṃ disvā ko jānāti kiṃ bhavissatīti nagaradvārāni thakāpesi mahājano nikkhamituṃ alabhanto nagaradvārassa āsannaṭṭhāne uyyānaṃ atthi tassa santike mahāviravaṃ ravi tena ravena sakuṇasaṅgho saṅkhubhito ākāsaṃ pakkhandi mahājano taṃ taṃ sakuṇiṃ āmantetvā vilapanto āha 

 yadi sakuṇi maṃsamicchasi ḍayassu pubbena pupphavatiyā
yajatettha ekarājā sammūḷho catūhi puttehi

 yadi sakuṇi maṃsamicchasi ḍayassu pubbena pupphavatiyā
yajatettha ekarājā sammūḷho catūhi kaññāhi

 yadi sakuṇi maṃsamicchasi ḍayassu pubbena pupphavatiyā
yajatettha ekarājā sammūḷho catūhi mahesīti

 yadi  sakuṇi maṃsamicchasi ḍayassu pubbena pupphavatiyā
yajatettha ekarājā sammūḷho catūhi gahapatīhi

 yadi sakuṇi maṃsamicchasi ḍayassu pubbena pupphavatiyā
yajatettha ekarājā sammūḷho catūhi hatthīhi

 yadi sakuṇi maṃsamicchasi ḍayassu pubbena pupphavatiyā
yajatettha ekarājā sammūḷho catūhi assehi

 yadi sakuṇi maṃsamicchasi ḍayassu pubbena pupphavatiyā
yajatettha ekarājā sammūḷho catūhi usabhehi

 yadi  sakuṇi maṃsamicchasi ḍayassu pubbena pupphavatiyā
yajatettha ekarājā sammūḷho sabbacatukkenāti
tattha ti ambho sakuṇi sace maṃsaṃ icchasi pupphavatiyā pubbena puratthimadisāyaṃ yaññāvāṭo atthi tattha gaccha ti ettha khaṇḍahālassa vacanaṃ gahetvā sammūḷho ekarājā catūhi puttehi yaññaṃ yajati sesagāthāsupi eseva nayo
evaṃ mahājano tasmiṃ ṭhāne paridevitvā bodhisattassa vasanaṭṭhānaṃ gantvā pāsādaṃ padakkhiṇaṃ karonto antepure kūṭāgārauyyānādīni passanto gāthāhi paridevi 

 ayamassa pāsādo idaṃ antepuraṃ suramaṇīyaṃ
tedāni ayyaputtā cattāro vadhāya ninnītā

 idamassa kūṭāgāraṃ sovaṇṇaṃ pupphamalyavikiṇṇaṃ
tedāni ayyaputtā cattāro vadhāya ninnītā

 idamassa uyyānaṃ supupphitaṃ sabbakālikaṃ rammaṃ
tedāni ayyaputtā cattāro vadhāya ninnītā

 idamassa  asokavanaṃ supupphitaṃ sabbakālikaṃ rammaṃ
tedāni ayyaputtā cattāro vadhāya ninnītā

 idamassa kaṇikāravanaṃ supupphitaṃ sabbakālikaṃ rammaṃ
tedāni ayyaputtā cattāro vadhāya ninnītā

 idamassa pāṭalivanaṃ supupphitaṃ sabbakālikaṃ rammaṃ
tedāni ayyaputtā cattāro vadhāya ninnītā

 idamassa ambavanaṃ supupphitaṃ sabbakālikaṃ rammaṃ
tedāni ayyaputtā cattāro vadhāya ninnītā

 ayamassa pokkharaṇī sañchannā padumapuṇḍarīkehi
nāvā ca sovaṇṇavikatā pupphavalliyā cittā suramaṇīyā
tedāni ayyaputtā cattāro vadhāya ninnītāti
tattha ti idāni te candakumārappamukhā amhākaṃ ayyaputtā evarūpaṃ pāsādaṃ chaḍḍetvā vadhāya nīyanti ti suvaṇṇakhacitā
ettakesu ṭhānesu vilapantā puna hatthisālādīni upasaṅkamitvā āhaṃsu 

 idamassa hatthiratanaṃ erāvaṇo gajo balī dantī
tedāni ayyaputtā cattāro vadhāya ninnītā

 idamassa assaratanaṃ ekakhuro asso
tedāni ayyaputtā cattāro vadhāya ninnītā

 ayamassa assaratho sāḷiyanigghoso subho ratanavicitto
yatthassu ayyaputtā sobhiṃsu nandane viya devā
tedāni ayyaputtā cattāro vadhāya ninnītā

 kathaṃ  nāma sāmasamasundarehi candanamudukagattehi
rājā yajissate yaññaṃ sammūḷho catūhi puttehi

 kathaṃ nāma sāmasamasundarāhi candanamudukagattāhi
rājā yajissate yaññaṃ sammūḷho catūhi kaññāhi

 kathaṃ nāma sāmasamasundarāhi candanamudukagattāhi
rājā yajissate yaññaṃ sammūḷho catūhi mahesīhi

 kathaṃ nāma sāmasamasundarehi candanamudukagattehi
rājā yajissate yaññaṃ sammūḷho catūhi gahapatīhi

 yathā honti gāmanigamā suññā amanussakā brahāraññā
tathā hessati pupphavatiyā yiṭṭhesu candasūriyesūti
tattha ti tassa hatthino nāmaṃ ti abhinnakhuro ti gamanakāle sāḷikānaṃ viya madhurena nigghosena  samannāgato ti kena nāma kāraṇena ti suvaṇṇasāmehi ca aññamaññaṃ jātiyā samehi ca niddosatāya sundarehi ti lohitacandanalittagattehi ti yathā te gāmanigamā suññā nimmanussā brahāraññā honti tathā pupphavatiyāpi yaññe yiṭṭhesu rājaputtesu suññā araññasadisā bhavissatīti
atha mahājano bahi nikkhamituṃ alabhanto antonagareyeva vicaranto paridevi bodhisattopi yaññāvāṭaṃ nīto athassa mātā gotamī nāma devī puttānaṃ me jīvitaṃ dehi devāti rañño pādamūle parivattitvā paridevamānā āha 

 ummattikā bhavissāmi bhūnahatā paṃsunā ca parikiṇṇā
sace candavaraṃ hanti pāṇā me deva rujjhanti

 ummattikā  bhavissāmi bhūnahatā paṃsunā ca parikiṇṇā
sace sūriyavaraṃ hanti pāṇā me deva rujjhantīti
tattha ti hatavuḍḍhi ti paṃsuparikiṇṇasarīrā ummattikā hutvā vicarissāmi
sā evaṃ paridevantīpi rañño santikā kiñci kathaṃ alabhitvā mama putto tumhākaṃ kujjhitvā gato bhavissati kissa naṃ tumhe na nivattethāti kumārassa catasso bhariyāyo āliṅgitvā paridevantī āha 

 kinnumā na ramāpeyyuṃ aññamaññaṃ piyaṃvadā
ghaṭṭikā uparikkhī ca pokkharaṇī ca bhārikā
candasūriyesu naccantiyo samā tāsaṃ na vijjatīti
tattha nti kena kāraṇena imā ghaṭṭikātiādikā catasso aññamaññaṃ piyaṃvadā candasūriyakumārānaṃ santike  naccantiyo mama putte na ramāpayiṃsu ukkaṇṭhāpayiṃsu sakalajambudīpasmiñhi nacce vā gīte vā samā aññā kāci tāsaṃ na vijjatīti attho
iti sā suṇhāhi saddhiṃ paridevitvā aññaṃ gahetabbaggahaṇaṃ apassantī khaṇḍahālaṃ akkosamānā aṭṭha gāthā abhāsi 

 imaṃ mayhaṃ hadayasokaṃ paṭimuñcatu khaṇḍahāla tava mātā
yo mayhaṃ hadayasoko candamhi vadhāya ninnīte

 imaṃ mayhaṃ hadayasokaṃ paṭimuñcatu khaṇḍahāla tava mātā
yo mayhaṃ hadayasoko sūriyamhi vadhāya ninnīte

 imaṃ mayhaṃ hadayasokaṃ paṭimuñcatu khaṇḍahāla tava jāyā
yo mayhaṃ hadayasoko candamhi vadhāya ninnīte

 imaṃ  mayhaṃ hadayasokaṃ paṭimuñcatu khaṇḍahāla tava jāyā
yo mayhaṃ hadayasoko sūriyamhi vadhāya ninnīte

 mā ca putte mā ca patiṃ addakkhi khaṇḍahāla tava mātā
yo ghātesi kumāre adūsake sīhasaṅkāse

 mā ca putte mā ca patiṃ addakkhi khaṇḍahāla tava mātā
yo ghātesi kumāre apekkhite sabbalokassa

 mā ca putte mā ca patiṃ addakkhi khaṇḍahāla tava jāyā
yo ghātesi kumāre adūsake sīhasaṅkāse

 mā ca putte mā ca patiṃ addakkhi khaṇḍahāla tava jāyā
yo ghātesi kumāre apekkhite sabbalokassāti
tattha nti mayhaṃ imaṃ hadayasokaṃ dukkhaṃ ti pavisatu pāpuṇātu ti yo tvaṃ ghātesi ti sabbalokena olokite dissamāne māresīti attho
bodhisatto  yaññāvāṭepi pitaraṃ yācanto āha 

 mā no deva avadhi dāse no dehi khaṇḍahālassa
api nigaḷabandhakāpi hatthī asse ca pālema

 mā no deva avadhi dāse no dehi khaṇḍahālassa
api nigaḷabandhakāpi hatthichakaṇāni ujjhema

 mā no deva avadhi dāse no dehi khaṇḍahālassa
api nigaḷabandhakāpi assachakaṇāni ujjhema

 mā  no deva avadhi dāse no dehi khaṇḍahālassa
yassa honti tava kāmā api raṭṭhā pabbājitā
bhikkhācariyaṃ carissāma

 dibbaṃ deva upayācanti puttatthikāpi daliddā
paṭibhānānipi hitvā putte na labhanti ekaccā

 āsīsikāni karonti puttā no jāyantu tato paputtā
atha no akāraṇasmā yaññatthāya deva ghātesi

 upayācitakena puttaṃ labhanti mā tāta no aghātesi
mā kicchāladdhakehi puttehi yajittho imaṃ yaññaṃ

 upayācitakena puttaṃ labhanti mā tāta no aghātesi
mā kapaṇaladdhakehi puttehi ammāya no vippavāsehīti
tattha nti deva aputtikā daliddāpi nāriyo puttatthikā hutvā bahuṃ paṇṇākāraṃ karitvā puttaṃ vā dhītaraṃ vā labhāmāti dibyaṃ upayācanti ti dohaḷāni chaḍḍetvāpi alabhitvāpīti attho idaṃ vuttaṃ hoti  mahārāja nārīnañhi uppannaṃ dohaḷaṃ alabhitvā gabbho sussitvā nassati tattha ekaccā yācantāpi putte alabhamānā kāci laddhampi dohaḷaṃ pahāya aparibhuñjitvā na labhanti kāci dohaḷaṃ alabhamānā na labhanti mayhaṃ pana mātā uppannaṃ dohaḷaṃ labhitvā paribhuñjitvā uppannaṃ gabbhaṃ anāsetvā putte paṭilabhi evaṃ paṭiladdhe mā no avadhīti yācati
ti  mahārāja ime sattā āsīsaṃ karonti kinti puttā no jāyantūti ti puttānampi no puttā jāyantūti ti atha tvaṃ amhe akāraṇena yaññatthāya ghātesi ti devatānaṃ āyācanena ti kapaṇā viya hutvā laddhakehi ti amhehi saddhiṃ amhākaṃ ammāya mā vippavāsehi mā no mātarā saddhiṃ vippavāsaṃ karīti vadati
so  evaṃ vadantopi pitu santikā kiñci kathaṃ alabhitvā mātu pādamūle nipatitvā paridevamāno āha 

 bahudukkhā posiya candaṃ amma tuvaṃ jīyase puttaṃ
vandāmi kho te pāde labhataṃ tāto paralokaṃ

 handa ca maṃ upagūha pāde te amma vandituṃ dehi
gacchāmi dāni pavāsaṃ yaññatthāya ekarājassa

 handa ca maṃ upagūha pāde te amma vandituṃ dehi
gacchāmi dāni pavāsaṃ mātu katvā hadayasokaṃ

 handa ca maṃ upagūha pāde te amma vandituṃ dehi
gacchāmi dāni pavāsaṃ janassa katvā hadayasokanti
tattha ti bahūhi dukkhehi posiya nti maṃ candakumāraṃ evaṃ posetvā idāni amma tvaṃ jīyase puttaṃ nti pitā me bhogasampannaṃ paralokaṃ labhatu ti āliṅga parissaja nti puna anāgamanāya accantaṃ vippavāsaṃ gacchāmi
athassa mātā paridevantī catasso gāthā abhāsi 

 handa ca padumapattānaṃ moḷiṃ bandhassu gotamiputta
campakadalamissāyo esā te porāṇikā pakati

 handa  ca vilepanaṃ te pacchimakaṃ candanaṃ vilimpassu
yehi ca suvilitto sobhasi rājaparisāyaṃ

 handa ca mudukāni vatthāni pacchimakaṃ kāsikaṃ nivāsehi
yehi ca sunivattho sobhasi rājaparisāyaṃ

 muttāmaṇikanakavibhūsitāni  gaṇhassu hatthābharaṇāni
yehi ca hatthābharaṇehi sobhasi rājaparisāyanti
tattha nti padumapattaveṭhanaṃ nāmekaṃ pasādhanaṃ taṃ sandhāyevamāha tava vippakiṇṇaṃ moḷiṃ ukkhipitvā padumapattaveṭhanena yojetvā bandhāti attho ti candakumāraṃ ālapati ti abbhantarimehi campakadalehi missitā vaṇṇagandhasampannā nānāpupphamālā pilandhassu ti esā tava porāṇikā pakati tameva gaṇhassu puttāti paridevati ti yehi lohitacandanavilepanehi vilitto rājaparisāya sobhasi tāni vilimpassūti attho nti satasahassagghanakaṃ kāsikavatthaṃ ti pilandhassu
idānissa candā nāma aggamahesī tassa pādamūle nipatitvā paridevamānā āha 

 na hi nūnāyaṃ raṭṭhapālo bhūmipati janapadassa dāyādo
lokissaro mahanto putte snehaṃ janayatīti
taṃ sutvā rājā gāthamāha 

 mayhampi piyā puttā attā ca piyo tumhe ca bhariyāyo
saggañca patthayāno tenāhaṃ ghātayissāmīti
tassattho  kiṃkāraṇā puttasinehaṃ na janemi na kevalaṃ gotamiyā eva atha kho mayhampi piyā puttā tathā attā ca tumhe ca suṇhāyo bhariyāyo ca piyāyeva evaṃ santepi saggañca patthayāno ahaṃ saggaṃ patthento tena kāraṇena ete ghātayissāmi mā cintayittha sabbepete mayā saddhiṃ devalokaṃ ekato gamissantīti
candā  āha 

 maṃ paṭhamaṃ ghātehi mā me hadayaṃ dukkhaṃ phālesi
alaṅkato sundarako putto deva tava sukhumālo

 handayya  maṃ hanassu paraloke candakena hessāmi
puññaṃ karassu vipulaṃ vicarāma ubhopi paraloketi
tattha nti deva mama sāmikato paṭhamataraṃ maṃ ghātehi nti candassa maraṇadukkhaṃ mama hadayaṃ mā phālesi ti ayaṃ mama ekova alaṃ pariyattoti evaṃ alaṅkato evarūpaṃ nāma puttaṃ mā ghātayi mahārājāti dīpeti ti handa ayya rājānaṃ ālapantī evamāha ti candena saddhiṃ paraloke bhavissāmi ti tayā ekato ghātitā ubhopi paraloke sukhaṃ anubhavantā vicarāma mā no saggantarāyamakāsīti
rājā āha 

 mā tvaṃ cande rucci maraṇaṃ bahukā tava devarā visālakkhi
te taṃ ramayissanti yiṭṭhasmiṃ gotamiputteti
tattha ti mā tvaṃ attano maraṇaṃ rocesi mā ruddītipi pāṭho mā rodīti attho ti patibhātukā
tato paraṃ satthā 

 evaṃ vutte candā attānaṃ hanti hatthatalakehīti  upaḍḍhagāthamāha
tato paraṃ tassāyeva vilāpo hoti 
alamettha jīvitena pissāmi visaṃ marissāmi

 na hi nūnimassa rañño mittāmaccā ca vijjare suhadā
ye na vadanti rājānaṃ mā ghātayi orase putte

 na  hi nūnimassa rañño ñātī mittā ca vijjare suhadā
ye na vadanti rājānaṃ mā ghātayi atraje putte

 ime tepi mayhaṃ puttā guṇino kāyūradhārino rāja
tehipi yajassu yaññaṃ atha muñcatu gotamiputte

 bilasataṃ maṃ katvāna yajassu sattadhā mahārāja
mā jeṭṭhaputtamavadhi adūsakaṃ sīhasaṅkāsaṃ

 bilasataṃ maṃ katvāna yajassu sattadhā mahārāja
mā jeṭṭhaputtamavadhi apekkhitaṃ sabbalokassāti
tattha nti evaṃ andhabālena ekarājena vutte ti kiṃ nāmetaṃ kathesīti vatvā hatthatalehi attānaṃ hanti ti pivissāmi ti vasulakumāraṃ ādiṃ katvā sesadārake hatthe gahetvā rañño pādamūle ṭhitā evamāha ti mālāguṇaābharaṇehi samannāgatā ti kāyūrapasādhanadharā nti mahārāja maṃ ghātetvā koṭṭhāsasataṃ katvā sattadhā sattasu ṭhānesu yaññaṃ yajassu
iti sā rañño santike imāhi gāthāhi paridevitvā assāsaṃ alabhamānā bodhisattasseva santikaṃ gantvā paridevamānā aṭṭhāsi atha naṃ so āha  cande mayā jīvamānena tuyhaṃ tasmiṃ tasmiṃ vatthusmiṃ subhaṇite sukathite uccāvacāni maṇimuttādīni bahūni ābharaṇāni dinnāni ajja pana te idaṃ pacchimadānaṃ sarīrāruḷhaṃ ābharaṇaṃ dammi gaṇhāhi nanti imamatthaṃ pakāsento satthā āha 

 bahukā tava dinnābharaṇā uccāvacā subhaṇitamhi
muttāmaṇiveḷuriyā etaṃ te pacchimakaṃ dānanti
candādevīpi taṃ sutvā tato parāhi navahi gāthāhi vilapi 

 yesaṃ  pubbe khandhesu phullā mālāguṇā vivattiṃsu
tesajjapi sunisito nettiṃso vivattissati khandhesu

 yesaṃ  pubbe khandhesu cittā mālāguṇā vivattiṃsu
tesajjapi sunisito nettiṃso vivattissati khandhesu

 aciraṃ vata nettiṃso vivattissaki rājaputtānaṃ khandhesu
atha mama hadayaṃ na phalati tāva daḷhabandhañca me āsi

 kāsikasucivatthadharā kuṇḍalino agalucandanavilittā
niyyātha candasūriyā yaññatthāya ekarājassa

 kāsikasucivatthadharā kuṇḍalino agalucandanavilittā
niyyātha candasūriyā mātu katvā hadayasokaṃ

 kāsikasucivatthadharā kuṇḍalino agalucandanavilittā
niyyātha candasūriyā janassa katvā hadayasokaṃ

 maṃsarasabhojanā nhāpakasunhāpitā kuṇḍalino agalucandanavilittā
niyyātha candasūriyā yaññatthāya ekarājassa

 maṃsarasabhojanā nhāpakasunhāpitā kuṇḍalino agalucandanavilittā
niyyātha candasūriyā mātu katvā hadayasokaṃ

 maṃsarasabhojanā nhāpakasunhāpitā kuṇḍalino agalucandanavilittā
niyyātha candasūriyā janassa katvā hadayasokanti
tattha ti pupphadāmāni ti tesaṃ ajja ti asi ti patissati ti acirena vata ti na bhijjati ti ativiya thirabandhanaṃ me hadayaṃ bhavissatīti attho ti gacchatha
evaṃ tassā paridevantiyāva yaññāvāṭe sabbakammaṃ niṭṭhāsi rājaputtaṃ netvā gīvaṃ onāmetvā nisīdāpesuṃ khaṇḍahālo suvaṇṇapātiṃ upanāmetvā khaggaṃ ādāya tassa gīvaṃ chindissāmīti aṭṭhāsi taṃ disvā candādevī aññaṃ me paṭisaraṇaṃ natthi attano saccabalena sāmikassa  sotthiṃ karissāmīti añjaliṃ paggayha parisāya antare vicarantī saccakiriyaṃ akāsi tamatthaṃ pakāsento satthā āha 

 sabbasmiṃ upakkhaṭasmiṃ nisīdite candasmiṃ yaññatthāya
pañcālarājadhītā pañjalikā sabbaparisāya samanupariyāyi

 yena saccena khaṇḍahālo pāpakammaṃ karoti dummedho
etena saccavajjena samaṅginī sāmikena homi

 ye idhatthi amanussā yāni ca yakkhabhūtabhabyāni
karontu me veyyāvaṭikaṃ samaṅginī sāmikena homi

 yā devatā idhāgatā yāni ca yakkhabhūtabhabyāni
saraṇesiniṃ anāthaṃ tāyatha maṃ yācāmahaṃ pati māhaṃ ajeyyanti
tattha nti sabbasmiṃ yaññasambhāre sajjite paṭiyatte ti sampayuttā ekasaṃvāsā ti ye idha atthi ti devasaṅkhātā yakkhā ca vaḍḍhitvā ṭhitasattasaṅkhātā bhūtā ca idāni vaḍḍhanakasattasaṅkhātāni bhabyāni ca nti mayhaṃ veyyāvaccaṃ karontu nti rakkhatha maṃ nti ahaṃ vo yācāmi nti patiṃ ahaṃ mā ajeyyaṃ
atha sakko devarājā tassā paridevasaddaṃ sutvā taṃ pavattiṃ ñatvā jalitaṃ ayakūṭaṃ ādāya gantvā rājānaṃ tāsetvā sabbe vissajjāpesi tamatthaṃ pakāsento satthā āha 

 taṃ  sutvā amanusso ayokūṭaṃ paribbhametvāna
bhayamassa janayanto rājānaṃ idamavoca

 bujjhassu kho rājakali mā tāhaṃ matthakaṃ nitāḷesiṃ
mā jeṭṭhaputtamavadhi adūsakaṃ sīhasaṅkāsaṃ

 ko  te diṭṭho rājakali puttabhariyāyo haññamānāyo
seṭṭhi ca gahapatayo adūsakā saggakāmā hi

 taṃ sutvā khaṇḍahālo rājā ca abbhutamidaṃ disvāna
sabbesaṃ bandhanāni mocesuṃ yathā taṃ anupaghātaṃ

 sabbesu vippamuttesu ye tattha samāgatā tadā āsuṃ
sabbe ekekaleḍḍukamadaṃsu esa vadho khaṇḍahālassāti
tattha ti sakko devarājā ti jānassu sallakkhehi ti rājakāḷakaṇṇi rājalāmaka nti pāparāja bujjha mā te ahaṃ matthakaṃ nitāḷesiṃ ti kuhiṃ tayā diṭṭhapubbo ti ettha ti nipātamattaṃ saggakāmā saggaṃ patthayamānāti attho ti bhikkhave taṃ sakkassa vacanaṃ khaṇḍahālo sutvā nti rājā ca idaṃ sakkassa dassanaṃ pubbe abhūtaṃ disvā nti yathā anupaghātaṃ pāṇaṃ mocenti evameva mocesuṃ ti bhikkhave yattakā tasmiṃ yaññāvāṭe samāgatā sabbe ekakolāhalaṃ katvā khaṇḍahālassa ekekaleḍḍupahāraṃ adaṃsu ti esova khaṇḍahālassa vadho ahosi tattheva naṃ jīvitakkhayaṃ pāpesunti attho
taṃ pana māretvā mahājano rājānaṃ māretuṃ ārabhi bodhisatto pitaraṃ parissajitvā māretuṃ na adāsi mahājano jīvitaṃ etassa pāparañño dema chattaṃ panassa nagare ca vāsaṃ na dassāma caṇḍālaṃ katvā bahinagare vasāpessāmāti vatvā rājavesaṃ hāretvā kāsāvaṃ nivāsāpetvā haliddipilotikāya sīsaṃ veṭhetvā caṇḍālaṃ katvā caṇḍālavasanaṭṭhānaṃ taṃ pahiṇi ye panetaṃ pasughātayaññaṃ yajiṃsu ceva yajāpesuñca anumodiṃsu ca sabbe nirayaparāyaṇāva ahesuṃ tamatthaṃ pakāsento satthā āha 

 sabbe  paviṭṭhā nirayaṃ yathā taṃ pāpakaṃ karitvāna
na hi pāpakammaṃ katvā labbhā sugatiṃ ito gantunti
sopi kho mahājano dve kāḷakaṇṇiyo hāretvā tattheva abhisekasambhāre āharitvā candakumāraṃ abhisiñci tamatthaṃ pakāsento satthā āha 

 sabbesu vippamuttesu ye tattha samāgatā tadā āsuṃ
candaṃ abhisiñciṃsu samāgatā rājaparisā ca

 sabbesu vippamuttesu ye tattha samāgatā tadā āsuṃ
candaṃ abhisiñciṃsu samāgatā rājakaññāyo ca

 sabbesu vippamuttesu ye tattha samāgatā tadā āsuṃ
candaṃ abhisiñciṃsu samāgatā devaparisā ca

 sabbesu vippamuttesu ye tattha samāgatā tadā āsuṃ
candaṃ abhisiñciṃsu samāgatā devakaññāyo ca

 sabbesu vippamuttesu ye tattha samāgatā tadā āsuṃ
celukkhepamakaruṃ samāgatā rājaparisā ca

 sabbesu vippamuttesu ye tattha samāgatā tadā āsuṃ
celukkhepamakaruṃ samāgatā rājakaññāyo ca

 sabbesu vippamuttesu ye tattha samāgatā tadā āsuṃ
celukkhepamakaruṃ samāgatā devaparisā ca

 sabbesu vippamuttesu ye tattha samāgatā tadā āsuṃ
celukkhepamakaruṃ samāgatā devakaññāyo ca

 sabbesu  vippamuttesu bahū ānanditā ahuṃ
nandiṃ pavesi nagaraṃ bandhanā mokkho aghositthāti
tattha ti rājaparisāpi tīhi saṅkhehi abhisiñciṃsu ti khattiyadhītaropi naṃ abhisiñciṃsu ti sakko  devarājā vijayuttarasaṅkhaṃ gahetvā devaparisāya saddhiṃ abhisiñci ti sujāpi devadhītarāhi saddhiṃ abhisiñci nti nānāvaṇṇehi vatthehi dhaje ussāpetvā uttarisāṭakāni ākāse khipantā celukkhepaṃ kariṃsu rājaparisā ca itare tayo koṭṭhāsā cāti abhisekakārakā cattāropi koṭṭhāsā kariṃsuyeva nti āmoditā ahesuṃ nti candakumārassa chattaṃ ussāpetvā nagaraṃ paviṭṭhakāle nagare ānandabheri cari kiṃ vatvāti yathā amhākaṃ candakumāro bandhanā mutto evameva sabbe bandhanā muccantūti tena vuttaṃ bandhanā mokkho aghositthāti
bodhisatto pitu vattaṃ paṭṭhapesi antonagaraṃ pana pavisituṃ na labhati paribbayassa khīṇakāle bodhisatto uyyānakīḷādīnaṃ atthāya gacchanto taṃ upasaṅkamitvā patimhīti na vandati añjaliṃ pana katvā ciraṃ jīva sāmīti vadati kenatthoti vutte ārocesi athassa paribbayaṃ dāpesi so dhammena rajjaṃ kāretvā āyupariyosāne devalokaṃ pūrayamāno agamāsi
satthā imaṃ dhammadesanaṃ āharitvā na bhikkhave idāneva pubbepi devadatto maṃ ekaṃ nissāya bahū māretuṃ vāyāmamakāsīti vatvā jātakaṃ samodhānesi tadā khaṇḍahālo devadatto ahosi gotamīdevī mahāmāyā candādevī rāhulamātā vasulo rāhulo selā uppalavaṇṇā sūro vāmagotto kassapo bhaddaseno moggallāno sūriyakumāro sāriputto candarājā pana ahameva sammāsambuddho ahosinti


 [545] 8 mahānāradakassapajātakavaṇṇanā
nti idaṃ satthā laṭṭhivanuyyāne viharanto uruvelakassapadamanaṃ ārabbha kathesi yadā hi satthā pavattitavaradhammacakko uruvelakassapādayo  jaṭile dametvā magadharājassa paṭissavaṃ locetuṃ purāṇajaṭilasahassaparivuto laṭṭhivanuyyānaṃ agamāsi tadā dvādasanahutāya parisāya saddhiṃ āgantvā dasabalaṃ vanditvā nisinnassa magadharañño parisantare brāhmaṇagahapatikānaṃ vitakko uppajji kiṃ nu kho uruvelakassapo mahāsamaṇe brahmacariyaṃ carati udāhu mahāsamaṇo uruvelakassapeti atha kho bhagavā tesaṃ dvādasanahutānaṃ cetasā cetoparivitakkamaññāya kassapassa mama santike pabbajitabhāvaṃ jānāpessāmīti imaṃ gāthamāha 
kimeva disvā uruvelavāsi pahāsi aggiṃ kisakovadāno
pucchāmi taṃ kassapa etamatthaṃ kathaṃ pahīnaṃ tava aggihuttanti (mahāva 55)
theropi bhagavato adhippāyaṃ viditvā 
rūpe ca sadde ca atho rase ca kāmitthiyo cābhivadanti yaññā
etaṃ malanti upadhīsu ñatvā tasmā na yiṭṭhe na hute arañjinti (mahāva 55) 
imaṃ gāthaṃ vatvā attano sāvakabhāvaṃ pakāsanatthaṃ tathāgatassa pādapiṭṭhe sīsaṃ ṭhapetvā satthā me bhante bhagavā sāvakohamasmīti vatvā ekatālaṃ dvitālaṃ titālanti yāva sattatālappamāṇaṃ sattakkhattuṃ vehāsaṃ abbhuggantvā oruyha tathāgataṃ vanditvā ekamantaṃ nisīdi taṃ pāṭihāriyaṃ disvā mahājano aho mahānubhāvo buddho evaṃ thāmagatadiṭṭhiko nāma attānaṃ arahāti maññamāno uruvelakassapopi diṭṭhijālaṃ bhinditvā tathāgatena damitoti satthu guṇakathaññeva kathesi taṃ sutvā satthā anacchariyaṃ idāni sabbaññutappattena  mayā imassa damanaṃ svāhaṃ pubbe sarāgakālepi nārado nāma brahmā  hutvā imassa diṭṭhijālaṃ bhinditvā imaṃ nibbisevanamakāsinti vatvā tāya parisāya yācito atītaṃ āhari
atīte videharaṭṭhe mithilāyaṃ aṅgati nāma rājā rajjaṃ kāresi dhammiko dhammarājā tassa rucā nāma dhītā ahosi abhirūpā dassanīyā pāsādikā kappasatasahassaṃ patthitapatthanā mahāpuññā aggamahesiyā kucchismiṃ nibbattā sesā panassa soḷasasahassā itthiyo vañjhā ahesuṃ tassa sā dhītā piyā ahosi manāpā so tassā nānāpupphapūre pañcavīsatipupphasamugge anagghāni sukhumāni vatthāni ca imehi attānaṃ alaṅkarotūti  devasikaṃ pahiṇi khādanīyabhojanīyassa pana pamāṇaṃ natthi anvaḍḍhamāsaṃ dānaṃ detūti sahassaṃ sahassaṃ pesesi tassa kho pana vijayo ca sunāmo ca alāto cāti tayo amaccā ahesuṃ so komudiyā cātumāsiniyā chaṇe pavattamāne devanagaraṃ viya nagare ca antepure ca alaṅkate sunhāto suvilitto sabbālaṅkārappaṭimaṇḍito bhuttasāyamāso vivaṭasīhapañjare mahātale amaccagaṇaparivuto visuddhaṃ gaganatalaṃ abhilaṅghamānaṃ candamaṇḍalaṃ disvā ramaṇīyā vata bho dosinā ratti kāya nu kho ajja ratiyā abhirameyyāmāti amacce pucchi tamatthaṃ pakāsento satthā āha 

 ahu rājā videhānaṃ aṅgati nāma khattiyo
pahūtayoggo dhanimā anantabalaporiso

 so ca pannarasiṃ rattiṃ purimayāme anāgate
cātumāsā komudiyā amacce sannipātayi

 paṇḍite sutasampanne mhitapubbe vicakkhaṇe
vijayañca sunāmañca senāpatiṃ alātakaṃ

 tamanupucchi vedeho paccekaṃ brūtha saṃ ruciṃ
cātumāsā komudajja juṇhaṃ byapahataṃ tamaṃ
kāyajja ratiyā rattiṃ viharemu imaṃ utunti
tattha ti bahukena hatthiyoggādinā samannāgato ti anantabalakāyo ti pariyosānaṃ appatte anatikkanteti attho ti catunnaṃ vassikamāsānaṃ pacchimadivasabhūtāya rattiyā ti phullakumudāya ti paṭhamaṃ sitaṃ katvā pacchā kathanasīle ti taṃ tesu amaccesu ekekaṃ amaccaṃ anupucchi nti sabbepi tumhe attano attano ajjhāsayānurūpaṃ ruciṃ paccekaṃ mayhaṃ kathetha ti komudī ajja nti juṇhāya nissayabhūtaṃ candamaṇḍalaṃ abbhuggacchati nti tena sabbaṃ andhakāraṃ vihataṃ nti ajja rattiṃ imaṃ evarūpaṃ utuṃ kāyaratiyā vihareyyāmāti
iti rājā amacce pucchi tena te pucchitā attano attano ajjhāsayānurūpaṃ kathaṃ kathayiṃsu tamatthaṃ pakāsento satthā āha 

 tato senāpati rañño alāto etadabravi
haṭṭhaṃ yoggaṃ balaṃ sabbaṃ senaṃ sannāhayāmase

 niyyāma  deva yuddhāya anantabalaporisā
ye te vasaṃ na āyanti vasaṃ upanayāmase
esā mayhaṃ sakā diṭṭhi ajitaṃ ojināmase

 alātassa vaco sutvā sunāmo etadabravi
sabbe tuyhaṃ mahārāja amittā vasamāgatā

 nikkhittasatthā paccatthā nivātamanuvattare
uttamo ussavo ajja na yuddhaṃ mama ruccati

 annapānañca khajjañca khippaṃ abhiharantu te
ramassu deva kāmehi naccagīte suvādite

 sunāmassa vaco sutvā vijayo etadabravi
sabbe kāmā mahārāja niccaṃ tava mupaṭṭhitā

 na  hete dullabhā deva tava kāmehi modituṃ
sadāpi kāmā sulabhā netaṃ cittamataṃ mama

 samaṇaṃ brāhmaṇaṃ vāpi upāsemu bahussutaṃ
yo najja vinaye kaṅkhaṃ atthadhammavidū ise

 vijayassa vaco sutvā rājā aṅgati mabravi
yathā vijayo bhaṇati mayhampetaṃva ruccati

 samaṇaṃ brāhmaṇaṃ vāpi upāsemu bahussutaṃ
yo najja vinaye kaṅkhaṃ atthadhammavidū ise

 sabbeva santā karotha matiṃ kaṃ upāsemu paṇḍitaṃ
yo najja vinaye kaṅkhaṃ atthadhammavidū ise

 vedehassa vaco sutvā alāto etadabravi
atthāyaṃ migadāyasmiṃ acelo dhīrasammato

 guṇo kassapagottāyaṃ suto citrakathī gaṇī
taṃ deva payirupāsemu so no kaṅkhaṃ vinessati

 alātassa vaco sutvā rājā codesi sārathiṃ
migadāyaṃ gamissāma yuttaṃ yānaṃ idhā nayāti
tattha nti tuṭṭhapahaṭṭhaṃ ti yaṃ no ajitaṃ taṃ jināma eso mama ajjhāsayoti rājā tassa kathaṃ neva paṭikkosi nābhinandi ti rājānaṃ alātassa vacanaṃ anabhinandantaṃ appaṭikkosantaṃ disvā nāyaṃ yuddhajjhāsayo ahamassa cittaṃ gaṇhanto kāmaguṇābhiratiṃ vaṇṇayissāmīti cintetvā etaṃ sabbe tuyhantiādivacanaṃ abravi
ti rājā sunāmassapi vacanaṃ nābhinandi na paṭikkosi tato vijayo ayaṃ rājā imesaṃ dvinnampi vacanaṃ sutvā tuṇhīyeva ṭhito paṇḍitā nāma dhammassavanasoṇḍā honti dhammassavanamassa vaṇṇayissāmīti cintetvā etaṃ sabbe kāmātiādivacanaṃ abravi tattha ti tava upaṭṭhitā nti  tava kāmehi modituṃ abhiramituṃ icchāya sati na hi ete kāmā dullabhā ti etaṃ tava kāmehi abhiramaṇaṃ mama cittamataṃ na hoti na me ettha cittaṃ pakkhandati ti yo no ajja ti pāḷiatthañceva pāḷidhammañca jānanto ti isi esitaguṇo
ti aṅgati abravi ti mayhampi etaññeva ruccati ti sabbeva tumhe idha vijjamānā matiṃ karotha cintetha ti rañño kathaṃ sutvā alāto ayaṃ mama kulūpako guṇo nāma ājīvako rājuyyāne vasati taṃ pasaṃsitvā rājakulūpakaṃ karissāmīti cintetvā etaṃ atthāyantiādivacanaṃ abravi tattha ti paṇḍitoti sammato nti kassapagotto ayaṃ ti bahussuto ti gaṇasatthā ti āṇāpesi
rañño taṃ kathaṃ sutvā sārathino tathā kariṃsu tamatthaṃ pakāsento satthā āha 

 tassa yānaṃ ayojesuṃ dantaṃ rūpiyapakkharaṃ
sukkamaṭṭhaparivāraṃ paṇḍaraṃ dosinā mukhaṃ

 tatrāsuṃ kumudāyuttā cattāro sindhavā hayā
anilūpamasamuppātā sudantā soṇṇamālino

 setacchattaṃ setaratho setassā setabījanī
vedeho sahamaccehi niyyaṃ candova sobhati

 tamanuyāyiṃsu bahavo indikhaggadharā balī
assapiṭṭhigatā vīrā narā naravarādhipaṃ

 so  muhuttaṃva yāyitvā yānā oruyha khattiyo
vedeho sahamaccehi pattī guṇamupāgami

 yepi tattha tadā āsuṃ brāhmaṇibbhā samāgatā
na te apanayī rājā akataṃ bhūmimāgateti
tattha nti tassa rañño rathaṃ yojayiṃsu nti dantamayaṃ nti rajatamayaupakkharaṃ nti parisuddhāpharusaparivāraṃ nti vigatadosāya rattiyā mukhaṃ viya candasadisanti attho nti tatra ahesuṃ ti kumudavaṇṇā ti sindhavajātikā ti vātasadisavegā nti tasmiṃ rathe samussāpitaṃ chattampi setaṃ ahosi ti sopi ratho setoyeva ti assāpi setā ti bījanīpi setā nti tena rathena niggacchanto amaccagaṇaparivuto vedeharājā cando viya sobhati
nti naravarānaṃ adhipatiṃ rājādhirājānaṃ ti so rājā muhutteneva uyyānaṃ gantvā ti pattikova guṇaṃ ājīvakaṃ upāgami nti yepi tasmiṃ uyyāne tadā puretaraṃ gantvā taṃ ājīvakaṃ payirupāsamānā nisinnā ahesuṃ ti amhākameva doso ye mayaṃ pacchā  agamimhā tumhe mā cintayitthāti te brāhmaṇe ca ibbhe ca raññoyeva atthāya akataṃ akatokāsaṃ bhūmiṃ samāgate na ussāraṇaṃ kāretvā apanayīti
tāya pana omissakaparisāya parivutova ekamantaṃ nisīditvā paṭisanthāramakāsi tamatthaṃ pakāsento satthā āha 

 tato so mudukā bhisiyā muducittakasanthate
mudupaccatthate rājā ekamantaṃ upāvisi

 nisajja rājā sammodi kathaṃ sāraṇiyaṃ tato
kacci yāpaniyaṃ bhante vātānamaviyaggatā

 kacci  akasirā vutti labhasi piṇḍayāpanaṃ
appābādho casi kacci cakkhuṃ na parihāyati

 taṃ guṇo paṭisammodi vedehaṃ vinaye rataṃ
yāpanīyaṃ mahārāja sabbametaṃ tadūbhayaṃ

 kacci  tuyhampi vedeha paccantā na balīyare
kacci arogaṃ yoggaṃ te kacci vahati vāhanaṃ
kacci te byādhayo natthi sarīrassupatāpiyā

 paṭisammodito rājā tato pucchi anantarā
atthaṃ dhammañca ñāyañca dhammakāmo rathesabho

 kathaṃ dhammaṃ care macco mātāpitūsu kassapa
kathaṃ care ācariye puttadāre kathaṃ care

 kathaṃ careyya vuḍḍhesu kathaṃ samaṇabrāhmaṇe
kathañca balakāyasmiṃ kathaṃ janapade care

 kathaṃ dhammaṃ caritvāna maccā gacchanti suggatiṃ
kathañceke adhammaṭṭhā patanti nirayaṃ athoti
tattha ti mudukāya sukhasamphassāya bhisiyā ti sukhasamphasse cittattharaṇe ti mudunā paccattharaṇena paccatthate ti ājīvakena saddhiṃ sammodanīyaṃ kathaṃ kathesi ti tato nisajjanato anantarameva sāraṇīyaṃ kathaṃ kathesīti attho tattha nti kacci te bhante sarīraṃ paccayehi yāpetuṃ sakkā ti kacci te sarīre dhātuyo samappavattā vātānaṃ byaggatā natthi tattha tattha vaggavaggā hutvā vātā na bādhayantīti attho
ti niddukkhā ti jīvitavutti ti iriyāpathabhañjakenābādhena virahito  nti kacci te cakkhuādīni  indriyāni na parihāyantīti pucchati ti sammodanīyakathāya paṭikathesi tattha nti yaṃ tayā vuttaṃ vātānamaviyaggatādi taṃ sabbaṃ tatheva nti yampi tayā appābādho casi kacci cakkhuṃ na parihāyatīti vuttaṃ tampi ubhayaṃ tatheva
ti nābhibhavanti na kuppanti ti paṭisanthārato anantarā pañhaṃ pucchi tattha ti pāḷiatthañca pāḷiñca kāraṇayuttiñca  so hi kathaṃ dhammaṃ careti pucchanto mātāpituādīsu paṭipattidīpakaṃ pāḷiñca pāḷiatthañca kāraṇayuttiñca me kathethāti imaṃ atthañca dhammañca ñāyañca pucchati tattha ti ekacce adhamme ṭhitā kathaṃ nirayañceva atho sesaapāye ca patantīti sabbaññubuddhapaccekabuddhabuddhasāvakamahābodhisattesu purimassa purimassa alābhena pacchimaṃ pacchimaṃ pucchitabbakaṃ mahesakkhapañhaṃ rājā kiñci ajānantaṃ naggabhoggaṃ nissirikaṃ andhabālaṃ ājīvakaṃ pucchi
sopi evaṃ pucchito pucchānurūpaṃ byākaraṇaṃ adisvā carantaṃ goṇaṃ daṇḍena paharanto viya bhattapātiyaṃ kacavaraṃ khipanto viya ca suṇa mahārājāti okāsaṃ kāretvā attano micchāvādaṃ paṭṭhapesi tamatthaṃ pakāsento satthā āha 

 vedehassa vaco sutvā kassapo etadabravi
suṇohi me mahārāja saccaṃ avitathaṃ padaṃ

 natthi dhammacaritassa phalaṃ kalyāṇapāpakaṃ
natthi deva paro loko ko tato hi idhāgato

 natthi deva pitaro vā kuto mātā kuto pitā
natthi ācariyo nāma adantaṃ ko damessati

 samatulyāni bhūtāni natthi jeṭṭhāpacāyikā
natthi balaṃ vīriyaṃ vā kuto uṭṭhānaporisaṃ
niyatāni hi bhūtāni yathā goṭaviso tathā

 laddheyyaṃ  labhate macco tattha dānaphalaṃ kuto
natthi dānaphalaṃ deva avaso devavīriyo

 bālehi dānaṃ paññattaṃ paṇḍitehi paṭicchitaṃ
avasā denti dhīrānaṃ bālā paṇḍitamāninoti
tattha ti tato paralokato idhāgato nāma natthi ti deva ayyakapeyyakādayo vā natthi tesu  asantesu kuto mātā kuto pitā ti goṭaviso vuccati pacchābandho yathā nāvāya pacchābandho nāvameva anugacchati tathā ime sattā niyatameva anugacchantīti vadati ti evaṃ dānaphale asati yo koci bālo dānaṃ deti so avaso avīriyo na attano vasena balena deti dānaphalaṃ pana atthīti saññāya aññesaṃ andhabālānaṃ saddahitvā detīti dīpeti nti dānaṃ dātabbanti andhabālehi paññattaṃ anuññātaṃ taṃ dānaṃ bālāyeva denti paṇḍitā paṭiggaṇhanti
evaṃ dānassa nipphalataṃ vaṇṇetvā idāni pāpassa nipphalabhāvaṃ vaṇṇetuṃ āha 

 sattime sassatā kāyā acchejjā avikopino
tejo pathavī āpo ca vāyo sukhaṃ dukhañcime
jīve ca sattime kāyā yesaṃ chettā na vijjati

 natthi hantā va chettā vā haññe yevāpi koci naṃ
antareneva kāyānaṃ satthāni vītivattare

 yo cāpi siramādāya paresaṃ nisitāsinā
na so chindati te kāye tattha pāpaphalaṃ kuto

 cullāsītimahākappe sabbe sujjhanti saṃsaraṃ
anāgate tamhi kāle saññatopi na sujjhati

 caritvāpi  bahuṃ bhadraṃ neva sujjhantināgate
pāpañcepi bahuṃ katvā taṃ khaṇaṃ nātivattare

 anupubbena no suddhi kappānaṃ cullasītiyā
niyatiṃ nātivattāma velantamiva sāgaroti
tattha ti samūhā ti vikopetuṃ na sakkā ti jīvo jīvotipi pāṭho ayameva attho ti ime satta kāyā nti yo haññeyya sopi nattheva ti imesaṃ sattannaṃ kāyānaṃ antareyeva caranti  chindituṃ na sakkonti ti paresaṃ sīsaṃ gahetvā ti nisitena asinā chindati ti sopi te kāye na chindati pathavī pathavimeva upeti āpādayo āpādike sukhadukkhajīvā ākāsaṃ pakkhandantīti dasseti
nti mahārāja ime sattā imaṃ pathaviṃ ekamaṃsakhalaṃ katvāpi ettake kappe saṃsarantā sujjhanti aññatra hi saṃsārā satte sodhetuṃ samattho nāma natthi sabbe saṃsāreneva sujjhanti ti yathāvutte pana etasmiṃ kāle anāgate appatte antarā saññatopi parisuddhasīlopi na sujjhati nti taṃ vuttappakāraṃ kālaṃ ti amhākaṃ vāde anupubbena suddhi sabbesaṃ amhākaṃ anupubbena suddhi bhavissatīti attho iti so ucchedavādo attano thāmena sakavādaṃ nippadesato kathesīti

 kassapassa vaco sutvā alāto etadabravi
yathā bhadanto bhaṇati mayhampetaṃva ruccati

 ahampi purimaṃ jātiṃ sare saṃsaritattano
piṅgalo nāmahaṃ āsiṃ luddo goghātako pure

 bārāṇasiyaṃ phītāyaṃ bahuṃ pāpaṃ mayā kataṃ
bahū mayā hatā pāṇā mahiṃsā sūkarā ajā

 tato  cuto idha jāto iddhe senāpatīkule
natthi nūna phalaṃ pāpaṃ yohaṃ na nirayaṃ gatoti
tattha ti so kira kassapadasabalassa cetiye anojapupphadāmena pūjaṃ katvā maraṇasamaye aññena kammena yathānubhāvaṃ khitto saṃsāre saṃsaranto ekassa pāpakammassa nissandena goghātakakule nibbattitvā bahuṃ pāpamakāsi athassa maraṇakāle bhasmapaṭicchanno viya aggi ettakaṃ kālaṃ ṭhitaṃ taṃ puññakammaṃ okāsamakāsi so tassānubhāvena idha nibbattitvā taṃ vibhūtiṃ patto jātiṃ saranto pana atītānantarato paraṃ parisarituṃ asakkonto goghātakakammaṃ katvā idha nibbattosmīti saññāya tassa  vādaṃ upatthambhento idaṃ yathā bhadanto bhaṇatītiādivacanaṃ abravi tattha ti attano saṃsaritaṃ sarāmi ti senāpatikulamhi

 athettha bījako nāma dāso āsi paṭaccarī
uposathaṃ upavasanto guṇasantikupāgami

 kassapassa vaco sutvā alātassa ca bhāsitaṃ
passasanto muhuṃ uṇhaṃ rudaṃ assūni vattayīti
tattha ti atha ettha etissaṃ mithilāyaṃ ti daliddo kapaṇo ahosi ti guṇassa santikaṃ kiñcideva kāraṇaṃ sossāmīti upagatoti veditabbo

 tamanupucchi vedeho kimatthaṃ samma rodasi
kiṃ te sutaṃ vā diṭṭhaṃ vā kiṃ maṃ vedesi vedananti
tattha nti kiṃ nāma tvaṃ kāyikaṃ vā cetasikaṃ vā vedanaṃ pattoyaṃ evaṃ rodanto maṃ vedesi jānāpesi uttānameva naṃ katvā mayhaṃ ācikkhāhīti

 vedehassa vaco sutvā bījako etadabravi
natthi me vedanā dukkhā mahārāja suṇohi me

 ahampi  purimaṃ jātiṃ sarāmi sukhamattano
sāketāhaṃ pure āsiṃ bhāvaseṭṭhi guṇe rato

 sammato brāhmaṇibbhānaṃ saṃvibhāgarato suci
na cāpi pāpakaṃ kammaṃ sarāmi katamattano

 tato cutāhaṃ vedeha idha jāto duritthiyā
gabbhamhi kumbhadāsiyā yato jāto suduggato

 evampi duggato santo samacariyaṃ adhiṭṭhito
upaḍḍhabhāgaṃ bhattassa dadāmi yo me icchati

 cātuddasiṃ  pañcadasiṃ sadā upavasāmahaṃ
na cāpi bhūte hiṃsāmi theyyaṃ cāpi vivajjayiṃ

 sabbameva hi nūnetaṃ suciṇṇaṃ bhavati nipphalaṃ
niratthaṃ maññidaṃ sīlaṃ alāto bhāsatī yathā

 kalimeva nūna gaṇhāmi asippo dhuttako yathā
kaṭaṃ alāto gaṇhāti kitavosikkhito yathā

 dvāraṃ nappaṭipassāmi yena gacchāmi suggatiṃ
tasmā rāja parodāmi sutvā kassapabhāsitanti
tattha ti evaṃnāmako asītikoṭivibhavo seṭṭhi ti guṇamhi rato ti sambhāvito saṃvaṇṇito ti sucikammo ti imasmiṃ mithilanagare daliddiyā kapaṇāya kumbhadāsiyā kucchimhi jātosmīti so kira pubbe kassapabuddhakāle araññe naṭṭhaṃ balibaddaṃ gavesamāno ekena maggamūḷhena bhikkhunā maggaṃ puṭṭho tuṇhī hutvā puna tena pucchito kujjhitvā samaṇa dāsā nāma mukharā honti dāsena tayā bhavitabbaṃ atimukharosīti āha taṃ kammaṃ tadā vipākaṃ adatvā bhasmacchanno viya pāvako  ṭhitaṃ maraṇasamaye aññaṃ kammaṃ upaṭṭhāsi so yathākammaṃ saṃsāre saṃsaranto ekassa kusalakammassa balena sākete vuttappakāro seṭṭhi hutvā dānādīni puññāni akāsi taṃ panassa kammaṃ pathaviyaṃ nihitanidhi viya ṭhitaṃ okāsaṃ labhitvā vipākaṃ dassati yaṃ pana tena taṃ bhikkhuṃ akkosantena kataṃ pāpakammaṃ tamassa tasmiṃ attabhāve vipākaṃ adāsi so ajānanto itarassa kalyāṇakammassa balena kumbhadāsiyā kucchimhi nibbattosmīti saññāya evamāha ti sohaṃ jātakālato paṭṭhāya atiduggatoti dīpeti
ti samacariyāyameva  patiṭṭhitomhi nti ekaṃsena etaṃ nti deva idaṃ sīlaṃ nāma niratthakaṃ maññe ti yathā ayaṃ alātasenāpati mayā purimabhave bahuṃ pāṇātipātakammaṃ katvā senāpatiṭṭhānaṃ laddhanti bhāsati tena kāraṇenāhaṃ  niratthakaṃ sīlanti maññāmi ti yathā asippo asikkhito akkhadhutto parājayaggāhaṃ gaṇhāti tathā nūna gaṇhāmi purimabhave attano sāpateyyaṃ nāsetvā idāni dukkhaṃ anubhavāmi nti kassapagottassa acelakassa bhāsitaṃ sutvāti vadati

 bījakassa vaco sutvā rājā aṅgati mabravi
natthi dvāraṃ sugatiyā niyatiṃ kaṅkha bījaka

 sukhaṃ vā yadi vā dukkhaṃ niyatiyā kira labbhati
saṃsārasuddhi sabbesaṃ mā turittho anāgate

 ahampi pubbe kalyāṇo brāhmaṇibbhesu byāvaṭo
vohāramanusāsanto ratihīno tadantarāti
tattha ti paṭhamameva itaresaṃ dvinnaṃ pacchā bījakassāti tiṇṇaṃ vacanaṃ sutvā daḷhaṃ micchādiṭṭhiṃ gahetvā etaṃ natthi dvārantiādivacanamabravi ti samma bījaka niyatimeva olokehi cullāsītimahākappappamāṇo kāloyeva hi satte sodheti tvaṃ atituritoti adhippāyenevamāha ti tasmiṃ kāle asampatte antarāva devalokaṃ gacchāmīti mā turittho ti brāhmaṇesu ca gahapatikesu ca tesaṃyeva kāyaveyyāvaccadānādikammakaraṇena byāvaṭo ahosiṃ nti vinicchayaṭṭhāne nisīditvā rājakiccaṃ  vohāraṃ anusāsantova ti ettakaṃ kālaṃ kāmaguṇaratiyā parihīnoti
evañca pana vatvā bhante kassapa mayaṃ ettakaṃ kālaṃ pamajjimhā idāni pana amhehi ācariyo laddho ito paṭṭhāya kāmaratimeva anubhavissāma tumhākaṃ santike ito uttari dhammassavanampi no papañco bhavissati tiṭṭhatha tumhe mayaṃ gamissāmāti āpucchanto āha 

 punapi bhante dakkhemu saṅgati ce bhavissatīti
tattha ti ekasmiṃ ṭhāne ce no samāgamo bhavissatino ce asati puññaphale kiṃ tayā diṭṭhenāti
idaṃ  vatvāna vedeho paccagā sanivesananti
tattha nti bhikkhave idaṃ vacanaṃ vedeharājā vatvā rathaṃ abhiruyha attano nivesanaṃ candakapāsādatalameva paṭigato
rājā  paṭhamaṃ guṇasantikaṃ gantvā taṃ vanditvā pañhaṃ pucchi āgacchanto pana avanditvāva āgato guṇo attano aguṇatāya vandanampi nālattha piṇḍādikaṃ sakkāraṃ kimeva lacchati rājāpi taṃ rattiṃ vītināmetvā punadivase amacce sannipātetvā kāmaguṇe me upaṭṭhāpetha ahaṃ ito paṭṭhāya kāmaguṇasukhameva anubhavissāmi na me aññāni kiccāni ārocetabbāni vinicchayakiccaṃ asuko ca asuko ca karotūti vatvā kāmaratimatto ahosi tamatthaṃ pakāsento satthā āha 

 tato ratyā vivasāne upaṭṭhānamhi aṅgati
amacce sannipātetvā idaṃ vacanamabravi

 candake me vimānasmiṃ sadā kāme vidhentu me
mā upagacchuṃ atthesu guyhappakāsiyesu ca

 vijayo  ca sunāmo ca senāpati alātako
ete atthe nisīdantu vohārakusalā tayo

 idaṃ vatvāna vedeho kāmeva bahumaññatha
na cāpi brāhmaṇibbhesu atthe kismiñci byāvaṭoti
tattha ti attano upaṭṭhānaṭṭhāne ti mama santake candakapāsāde ti niccaṃ mayhaṃ kāme saṃvidahantu upaṭṭhapentu ti guyhesupi pakāsiyesupi atthesu uppannesu maṃ keci mā upagacchuṃ ti atthakaraṇe vinicchayaṭṭhāne ti mayā kattabbakiccassa karaṇatthaṃ sesaamaccehi saddhiṃ nisīdantūti

 tato dvesattarattassa vedehassatrajā piyā
rājadhītā rucā nāma dhātimātaramabravi

 alaṅkarotha  maṃ khippaṃ sakhiyo cālaṅkarontu me
suve pannaraso dibyo gacchaṃ issarasantike

 tassā mālyaṃ abhihariṃsu candanañca mahārahaṃ
maṇisaṅkhamuttāratanaṃ nānāratte ca ambare

 tañca soṇṇamaye pīṭhe nisinnaṃ bahukitthiyo
parikiriya asobhiṃsu rucaṃ ruciravaṇṇininti
tattha ti tato rañño kāmapaṅke laggitadivasato paṭṭhāya ti cuddasame divase ti pitu santikaṃ gantukāmā  hutvā dhātimātaramāha sā kira cātuddase cātuddase pañcasatakumārikāhi parivutā dhātigaṇaṃ ādāya mahantena sirivilāsena attano sattabhūmikā rativaḍḍhanapāsādā oruyha pitu dassanatthaṃ candakapāsādaṃ gacchati atha naṃ pitā disvā tuṭṭhamānaso hutvā mahāsakkāraṃ kāretvā uyyojento amma dānaṃ dehīti sahassaṃ datvā uyyojeti sā attano nivesanaṃ āgantvā punadivase uposathikā hutvā kapaṇaddhikavaṇibbakayācakānaṃ mahādānaṃ deti raññā kirassā eko janapadopi dinno tato āyena  sabbakiccāni karoti tadā pana raññā kira guṇaṃ ājīvakaṃ nissāya micchādassanaṃ gahitanti sakalanagare ekakolāhalaṃ ahosi taṃ pavattiṃ rucāya dhātiyo sutvā rājadhītāya ārocayiṃsu ayye pitarā kira te ājīvakassa kathaṃ sutvā micchādassanaṃ gahitaṃ so kira catūsu nagaradvāresu dānasālāyo viddhaṃsāpetvā parapariggahitā itthiyo ca kumārikāyo ca pasayhakārena gaṇhituṃ āṇāpeti rajjaṃ na vicāreti kāmamattoyeva kira jātoti sā taṃ kathaṃ sutvā anattamanā hutvā kathañhi nāma me tāto apagatasukkadhammaṃ nillajjaṃ naggabhoggaṃ upasaṅkamitvā pañhaṃ pucchissati nanu dhammikasamaṇabrāhmaṇe kammavādino upasaṅkamitvā pucchitabbo siyā ṭhapetvā kho pana maṃ añño mayhaṃ pitaraṃ micchādassanā apanetvā sammādassane patiṭṭhāpetuṃ samattho nāma natthi ahañhi atītā satta anāgatā sattāti cuddasa jātiyo anussarāmi tasmā pubbe mayā kataṃ pāpakammaṃ kathetvā pāpakammassa phalaṃ dassentī mama pitaraṃ  micchādassanā mocessāmi sace pana ajjeva gamissāmi atha maṃ pitā amma tvaṃ pubbe aḍḍhamāse āgacchasi ajja kasmā evaṃ lahu āgatāsīti vakkhati tatra sace ahaṃ tumhehi kira micchādassanaṃ gahitanti sutvā āgatamhīti vakkhāmi na me vacanaṃ garuṃ katvā gaṇhissati tasmā ajja agantvā ito cuddasame divase kāḷapakkheyeva kiñci ajānantī viya pubbe gamanākārenteva gantvā āgamanakāle dānavattatthāya sahassaṃ yācissāmi tadā me pitā diṭṭhiyā gahitabhāvaṃ kathessati atha naṃ ahaṃ attano balena micchādiṭṭhiṃ chaḍḍāpessāmīti cintesi tasmā cuddasame divase pitu santikaṃ gantukāmā hutvā evamāha
tattha ti sahāyikāyopi me pañcasatā kumārikāyo ekāyekaṃ asadisaṃ katvā nānālaṅkārehi nānāvaṇṇehi pupphagandhavilepanehi alaṅkarontūti ti dibbasadiso devatāsannipātapaṭimaṇḍitotipi dibbo nti mama dānavattaṃ āharāpetuṃ videhissarassa pitu santikaṃ gamissāmīti ti soḷasahi gandhodakaghaṭehi nhāpetvā maṇḍanatthāya abhihariṃsu ti parivāretvā ti sujaṃ parivāretvā ṭhitā devakaññā viya taṃ divasaṃ ativiya asobhiṃsūti

 sā ca sakhimajjhagatā sabbābharaṇabhūsitā
sateratā abbhamiva candakaṃ pāvisī rucā

 upasaṅkamitvā  vedehaṃ vanditvā vinaye rataṃ
suvaṇṇakhacite pīṭhe ekamantaṃ upāvisīti
tattha ti pitu vasanaṭṭhānaṃ candakapāsādaṃ pāvisi ti sattaratanakhacite suvaṇṇamaye pīṭhe

 tañca disvāna vedeho accharānaṃva saṅgamaṃ
rucaṃ sakhimajjhagataṃ idaṃ vacanamabravi

 kacci ramasi pāsāde antopokkharaṇiṃ pati
kacci bahuvidhaṃ khajjaṃ sadā abhiharanti te

 kacci  bahuvidhaṃ mālyaṃ ocinitvā kumāriyo
gharake karotha paccekaṃ khiḍḍāratiratā muhuṃ

 kena vā vikalaṃ tuyhaṃ kiṃ khippaṃ āharanti te
mano karassu kuḍḍamukhī api candasamamhipīti
tattha nti accharānaṃ saṅgamaṃ viya samāgamaṃ disvā ti amma mayā tuyhaṃ vejayantasadiso rativaḍḍhanapāsādo kārito kacci tattha ramasi ti antovatthusmiññeva te mayā nandāpokkharaṇīpaṭibhāgāpokkharaṇī kāritā kacci taṃ pokkharaṇiṃ paṭicca udakakīḷaṃ kīḷantī ramasi nti amma ahaṃ tuyhaṃ devasikaṃ pañcavīsati pupphasamugge pahiṇāmi kacci tumhe sabbāpi kumārikāyo taṃ mālyaṃ ocinitvā ganthitvā abhiṇhaṃ khiḍḍāratiratā hutvā paccekaṃ gharake karotha idaṃ sundaraṃ idaṃ sundarataranti pāṭiyekkaṃ sārambhena vāyapupphagharakāni pupphagabbhe ca pupphāsanapupphasayanāni ca kacci karothāti pucchati
nti vekallaṃ ti cittaṃ uppādehi ti sāsapakakkehi pasāditamukhatāya taṃ evamāha itthiyo hi mukhavaṇṇaṃ pasādentiyo duṭṭhalohitamukhadūsitapīḷakāharaṇatthaṃ paṭhamaṃ sāsapakakkena mukhaṃ vilimpanti tato lohitassa samakaraṇatthaṃ  mattikākakkena tato chavipasādanatthaṃ tilakakkena ti candato dullabhataro nāma natthi tādisepi ruciṃ katvā mamācikkha sampādessāmi teti

 vedehassa vaco sutvā rucā pitara mabravi
sabbametaṃ mahārāja labbhatissarasantike

 suve pannaraso dibyo sahassaṃ āharantu me
yathādinnañca dassāmi dānaṃ sabbavaṇīsvahanti
tattha nti sabbavaṇibbakesu ahaṃ dassāmi

 rucāya vacanaṃ sutvā rājā aṅgati mabravi
bahuṃ vināsitaṃ vittaṃ niratthaṃ aphalaṃ tayā

 uposathe  vasaṃ niccaṃ annapānaṃ na bhuñjasi
niyatetaṃ abhuttabbaṃ natthi puññaṃ abhuñjatoti
tattha ti bhikkhave so aṅgatirājā pubbe ayācitopi amma dānaṃ dehīti sahassaṃ datvā taṃ divasaṃ yācitopi micchādassanassa gahitattā adatvā idaṃ bahuṃ vināsitantiādivacanaṃ abravi nti etaṃ niyativasena tayā abhuñjitabbaṃ bhavissati bhuñjantānampi abhuñjantānampi puññaṃ natthi sabbe hi cullāsītimahākappe atikkamitvāva sujjhanti

 bījakopi hi sutvāna tadā kassapabhāsitaṃ
passasanto muhuṃ uṇhaṃ rudaṃ assūni vattayi

 yāva ruce jīvamānā mā bhattamapanāmayi
natthi bhadde paro loko kiṃ niratthaṃ vihaññasīti
tattha ti bījakopi pubbe kalyāṇakammaṃ katvā tassa nissandena dāsikucchiyaṃ nibbattoti  bījakavatthumpissā udāharaṇatthaṃ āhari ti bhadde guṇācariyo evamāha natthi ayaṃ loko natthi paro loko natthi mātā natthi pitā natthi sattā opapātikā natthi loke samaṇabrāhmaṇā sammaggatā sammāpaṭipannāti paraloke hi sati idhalokopi nāma bhaveyya soyeva ca natthi mātāpitūsu santesu puttadhītaro nāma bhaveyyūuṃ teyeva ca natthi dhamme sati dhammikasamaṇabrāhmaṇā bhaveyyūṃ teyeva ca natthi kiṃ dānaṃ dentī sīlaṃ rakkhantī niratthaṃ vihaññasīti

 vedehassa vaco sutvā rucā ruciravaṇṇinī
jānaṃ pubbāparaṃ dhammaṃ pitaraṃ etadabravi

 sutameva pure āsi sakkhi diṭṭhamidaṃ mayā
bālūpasevī yo hoti bālova samapajjatha

 mūḷho  hi mūḷhamāgamma bhiyyo mohaṃ nigacchati
patirūpaṃ alātena bījakena ca muyhitunti
tattha nti bhikkhave pitu vacanaṃ sutvā rucā rājadhītā atīte sattajātivasena pubbadhammaṃ anāgate sattajātivasena anāgatadhammañca jānantī pitaraṃ micchādiṭṭhito mocetukāmā etaṃ sutamevātiādimāha tattha ti yo puggalo bālūpasevī hoti so bālova samapajjatīti etaṃ mayā pubbe sutameva ajja pana paccakkhato diṭṭhaṃ ti maggamūḷhaṃ āgamma maggamūḷho viya diṭṭhimūḷhaṃ āgamma diṭṭhimūḷhopi uttari mohaṃ nigacchati mūḷhataro hoti ti deva tumhehi jātigottakulapadesaissariyapuññapaññāhīnena alātasenāpatinā accantahīnena duppaññena bījakadāsena ca gāmadārakasadisaṃ ahirikaṃ bālaṃ guṇaṃ ājīvakaṃ āgamma muyhituṃ patirūpaṃ anucchavikaṃ kiṃ te na muyhissantīti
evaṃ te ubhopi garahitvā diṭṭhito mocetukāmatāya pitaraṃ vaṇṇentī āha 

 tvañca  devāsi sappañño dhīro atthassa kovido
kathaṃ bālebhi sadisaṃ hīnadiṭṭhiṃ upāgami

 sacepi  saṃsārapathena sujjhati niratthiyā pabbajjā guṇassa
kīṭova aggiṃ jalitaṃ apāpataṃ upapajjati mohamūḷho naggabhāvaṃ

 saṃsārasuddhīti pure niviṭṭhā kammaṃ vidūsenti bahū ajānaṃ
pubbe kalī duggahitovanatthā dummocayā balisā ambujovāti
tattha ti yasavayapuññatitthāvāsayonisomanasikārasākacchāvasena laddhāya paññāya sappañño teneva kāraṇena  dhīratāya atthānatthassa kāraṇākāraṇassa nti yathā te bālā upagatā tathā kathaṃ  tvaṃ hīnadiṭṭhiṃ upagato nti api āpataṃ patantoti attho idaṃ vuttaṃ hoti  tāta saṃsārena suddhīti laddhiyā sati yathā paṭaṅgakīṭo rattibhāge jalitaṃ aggiṃ disvā tappaccayaṃ dukkhaṃ ajānitvā mohena tattha patanto mahādukkhaṃ āpajjati tathā guṇopi pañca kāmaguṇe pahāya mohamūḷho nirassādaṃ naggabhāvaṃ upapajjati
ti tāta saṃsārena suddhīti kassaci vacanaṃ asutvā paṭhamameva niviṭṭho natthi sukatadukkaṭānaṃ kammānaṃ phalanti gahitattā bahū janā ajānantā kammaṃ vidūsentā kammaphalampi vidūsentiyeva evaṃ tesaṃ pubbe gahito kali parājayagāho duggahitova hotīti attho ti te pana evaṃ ajānantā micchādassanena anatthaṃ gahetvā ṭhitā bālā yathā nāma balisaṃ gilitvā ṭhito maccho balisā dummocayo hoti evaṃ tamhā anatthā dummocayā honti
uttaripi udāharaṇaṃ āharantī āha 

 upamaṃ te karissāmi mahārāja tavatthiyā
upamāya midhekacce atthaṃ jānanti paṇḍitā

 vāṇijānaṃ yathā nāvā appamāṇabharā garu
atibhāraṃ samādāya aṇṇave avasīdati

 evameva  naro pāpaṃ thokaṃ thokampi ācinaṃ
atibhāraṃ samādāya niraye avasīdati

 na tāva bhāro paripūro alātassa mahīpati
ācināti ca taṃ pāpaṃ yena gacchati duggatiṃ

 pubbevassa kataṃ puññaṃ alātassa mahīpati
tasseva deva nissando yañceso labhate sukhaṃ

 khīyate cassa taṃ puññaṃ tathā hi aguṇe rato
ujumaggaṃ avahāya kummaggamanudhāvati

 tulā  yathā paggahitā ohite tulamaṇḍale
unnameti tulāsīsaṃ bhāre oropite sati

 evameva naro puññaṃ thokaṃ thokampi ācinaṃ
saggātimāno dāsova bījako sātave ratoti
tattha ti aṭṭhavidhe mahāniraye soḷasavidhe ussadaniraye lokantaraniraye ca ti tāta na tāva alātassa akusalabhāro pūrati ti tassa pubbe katassa puññasseva nissando yaṃ so alātasenāpati ajja sukhaṃ labhati na hi tāta etaṃ goghātakakammassa phalaṃ pāpakammassa hi nāma vipāko iṭṭho kanto bhavissatīti aṭṭhānametaṃ ti tathāhesa idāni akusalakamme rato nti dasakusalakammapathamaggaṃ nti nirayagāmiakusalamaggaṃ
ti bhaṇḍapaṭicchanatthāya tulamaṇḍale laggetvā ṭhapite ti uddhaṃ ukkhipati nti thokaṃ thokampi puññaṃ ācinanto pāpabhāraṃ otāretvā naro kalyāṇakammassa sīsaṃ ukkhipitvā devalokaṃ gacchati ti sagge atimāno saggasampāpake sātaphale kalyāṇakamme abhirato saggādhimānotipi pāṭho saggaṃ adhikāraṃ katvā ṭhitacittoti  attho ti esa bījakadāso sātave madhuravipāke kusaladhammeyeva rato so imassa pāpakammassa khīṇakāle kalyāṇakammassa phalena devaloke nibbattissati
yañcesa idāni dāsattaṃ upagato na taṃ kalyāṇakammassa phalena dāsattasaṃvattanikañhissa pubbe kataṃ pāpaṃ bhavissatīti niṭṭhamettha gantabbanti imamatthaṃ pakāsentī āha 

 yamajja bījako dāso dukkhaṃ passati attani
pubbevassa kataṃ pāpaṃ tameso paṭisevati

 khīyate cassa taṃ pāpaṃ tathā hi vinaye rato
kassapañca samāpajja mā hevuppathamāgamāti
tattha ti tāta tvaṃ imaṃ naggaṃ kassapājīvakaṃ upagantvā mā heva nirayagāmiṃ uppathaṃ agamā mā pāpamakāsīti pitaraṃ ovadati
idānissa pāpūpasevanāya dosaṃ kalyāṇamittūpasevanāya ca guṇaṃ dassentī āha 

 yaṃ yañhi rāja bhajati santaṃ vā yadi vā asaṃ
sīlavantaṃ visīlaṃ vā vasaṃ tasseva gacchati

 yādisaṃ kurute mittaṃ yādisaṃ cūpasevati
sopi tādisako hoti sahavāso hi tādiso

 sevamāno  sevamānaṃ samphuṭṭho samphusaṃ paraṃ
saro diddho kalāpaṃva alittamupalimpati
upalepabhayā dhīro neva pāpasakhā siyā

 pūtimacchaṃ kusaggena yo naro upanayhati
kusāpi pūti vāyanti evaṃ bālūpasevanā

 tagarañca  palāsena yo naro upanayhati
pattāpi surabhi vāyanti evaṃ dhīrūpasevanā

 tasmā pattapuṭasseva ñatvā sampākamattano
asante nopaseveyya sante seveyya paṇḍito
asanto nirayaṃ nenti santo pāpenti suggatinti
tattha ti sappurisaṃ vā nti asappurisaṃ vā ti mahārāja yathā nāma halāhalavisalitto saro sarakalāpe khitto sabbaṃ taṃ visena alittampi sarakalāpaṃ limpati visadiddhameva karoti evameva pāpamitto pāpaṃ sevamāno attānaṃ sevamānaṃ paraṃ tena samphuṭṭho taṃ samphusaṃ alittaṃ pāpena purisaṃ attanā ekajjhāsayaṃ karonto upalimpati ti tassa te kusāpi duggandhā vāyanti ti tagarañca aññañca gandhasampannaṃ gandhajātaṃ nti evarūpā dhīrūpasevanā dhīro hi attānaṃ sevamānaṃ dhīrameva karoti
ti yasmā tagarādipaliveṭhamānāni paṇṇānipi sugandhāni honti tasmā palāsapattapuṭasseva paṇḍitūpasevanena ahampi paṇḍito bhavissāmīti evaṃ ti attano paripākaṃ paṇḍitabhāvaṃ parimāṇaṃ ñatvā asante pahāya paṇḍite sante seveyya ti ettha devadattādīhi nirayaṃ nti ettha sāriputtattherādīhi sugatiṃ nītānaṃ vasena udāharaṇāni āharitabbāni
evaṃ rājadhītā chahi gāthāhi pitu dhammaṃ kathetvā idāni atīte attanā anubhūtaṃ dukkhaṃ dassentī āha 

 ahampi jātiyo satta sare saṃsaritattano
anāgatāpi satteva yā gamissaṃ ito cutā

 yā me sā sattamī jāti ahu pubbe janādhipa
kammāraputto magadhesu ahuṃ rājagahe pure

 pāpaṃ  sahāyamāgamma bahuṃ pāpaṃ kataṃ mayā
paradārassa heṭhento carimhā amarā viya

 taṃ kammaṃ nihitaṃ aṭṭhā bhasmacchannova pāvako
atha aññehi kammehi ajāyiṃ vaṃsabhūmiyaṃ

 kosambiyaṃ  seṭṭhikule iddhe phīte mahaddhane
ekaputto mahārāja niccaṃ sakkatapūjito

 tattha mittaṃ asevissaṃ sahāyaṃ sātave rataṃ
paṇḍitaṃ sutasampannaṃ so maṃ atthe nivesayi

 cātuddasiṃ pañcadasiṃ bahuṃ rattiṃ upāvasiṃ
taṃ kammaṃ nihitaṃ aṭṭhā nidhīva udakantike

 atha pāpāna kammānaṃ yametaṃ magadhe kataṃ
phalaṃ pariyāga maṃ pacchā bhutvā duṭṭhavisaṃ yathā

 tato cutāhaṃ vedeha roruve niraye ciraṃ
sakammunā apaccissaṃ taṃ saraṃ na sukhaṃ labhe

 bahuvassagaṇe  tattha khepayitvā bahuṃ dukhaṃ
bhinnāgate ahuṃ rāja chagalo uddhatapphaloti
tattha ti mahārāja idhalokaparalokā nāma sukatadukkaṭānañca phalaṃ nāma atthi na hi saṃsāro satte sodhetuṃ sakkoti sakammunā eva sattā sujjhanti alātasenāpati ca bījakadāso ca ekameva jātiṃ anussaranti na kevalaṃ eteva jātiṃ saranti ahampi atīte satta jātiyo attano saṃsaritaṃ sarāmi anāgatepi ito gantabbā satteva jānāmi ti yā sā mama atīte sattamī jāti āsi ti tāya jātiyā ahaṃ magadhesu rājagahanagare suvaṇṇakāraputto ahosiṃ
ti paradāraṃ heṭhentā paresaṃ rakkhitagopite varabhaṇḍe aparajjhantā ti taṃ tadā mayā kataṃ pāpakammaṃ okāsaṃ alabhitvā okāse sati vipākadāyakaṃ hutvā bhasmapaṭicchanno aggi viya nihitaṃ aṭṭhāsi nti vaṃsaraṭṭhe ti asītikoṭivibhave seṭṭhikule ahaṃ ekaputtakova ahosiṃ nti kalyāṇakamme abhirataṃ nti so sahāyako maṃ atthe kusalakamme patiṭṭhāpesi
nti tampi me kataṃ kalyāṇakammaṃ tadā okāsaṃ alabhitvā okāse sati vipākadāyakaṃ hutvā udakantike nidhi viya nihitaṃ aṭṭhāsi nti atha mama santakesu pāpakammesu yaṃ etaṃ mayā magadhesu paradārikakammaṃ kataṃ tassa phalaṃ pacchā maṃ pariyāgaṃ upagatanti attho yathā kiṃ  yathā savisaṃ bhojanaṃ bhuñjitvā ṭhitassa taṃ duṭṭhaṃ kakkhaḷaṃ halāhalaṃ visaṃ kuppati tathā maṃ pariyāgatanti attho ti tato kosambiyaṃ seṭṭhikulato nti taṃ tasmiṃ niraye anubhūtadukkhaṃ sarantī cittasukhaṃ nāma na labhāmi bhayameva me uppajjati ti bhinnāgate nāma raṭṭhe ti uddhatabījo
so pana chagalako balasampanno ahosi piṭṭhiyaṃ abhiruyhapi naṃ vāhayiṃsu yānakepi yojayiṃsu imamatthaṃ  pakāsentī āha 

 sātaputtā  mayā vūḷhā piṭṭhiyā ca rathena ca
tassa kammassa nissando paradāragamanassa meti
tattha ti amaccaputtā ti deva roruve mahāniraye paccanañca chagalakakāle bījuppāṭanañca piṭṭhivāhanayānakayojanāni ca sabbopesa tassa nissando paradāragamanassa meti
tato pana cavitvā araññe kapiyoniyaṃ paṭisandhiṃ gaṇhi atha naṃ jātadivase yūthapatino dassesuṃ so ānetha me puttanti daḷhaṃ gahetvā tassa viravantassa dantehi phalāni uppāṭesi tamatthaṃ pakāsentī āha 

 tato  cutāhaṃ vedeha kapi āsiṃ brahāvane
niluñcitaphaloyeva yūthapena pagabbhinā
tassa kammassa nissando paradāragamanassa meti
tattha ti tatrapāhaṃ pagabbhena yūthapatinā luñcitvā uppāṭitaphaloyeva ahosinti attho
atha aparāpi jātiyo dassentī āha 

 tato cutāhaṃ vedeha dassanesu pasū ahuṃ
niluñcito javo bhadro yoggaṃ vūḷhaṃ ciraṃ mayā
tassa kammassa nissando paradāragamanassa me

 tato cutāhaṃ vedeha vajjīsu kulamāgamā
nevitthī na pumā āsiṃ manussatte sudullabhe
tassa kammassa nissando paradāragamanassa me

 tato cutāhaṃ vedeha ajāyiṃ nandane vane
bhavane tāvatiṃsāhaṃ accharā kāmavaṇṇinī

 vicitravatthābharaṇā āmuttamaṇikuṇḍalā
kusalā naccagītassa sakkassa paricārikā

 tattha  ṭhitāhaṃ vedeha sarāmi jātiyo imā
anāgatāpi satteva yā gamissaṃ ito cutā

 pariyāgataṃ taṃ kusalaṃ yaṃ me kosambiyaṃ kataṃ
deve ceva manusse ca sandhāvissaṃ ito cutā

 satta  jacco mahārāja niccaṃ sakkatapūjitā
thībhāvāpi na muccissaṃ chaṭṭhā nigatiyo imā

 sattamī  ca gati deva devaputto mahiddhiko
pumā devo bhavissāmi devakāyasmimuttamo

 ajjāpi santānamayaṃ mālaṃ ganthenti nandane
devaputto javo nāma yo me mālaṃ paṭicchati

 muhutto viya so dibyo idha vassāni soḷasa
rattindivo ca so dibyo mānusiṃ saradosataṃ

 iti kammāni anventi asaṅkheyyāpi jātiyo
kalyāṇaṃ yadi vā pāpaṃ na hi kammaṃ vinassatīti
tattha ti dassanaraṭṭhesu ti goṇo ahosiṃ ti vacchakāleyeva maṃ evaṃ manāpo bhavissatīti nibbījakamakaṃsu sohaṃ niluñcito uddhatabījo javo bhadro ahosiṃ ti goyonito cavitvā vajjiraṭṭhe ekasmiṃ mahābhogakule nibbattinti dasseti ti napuṃsakattaṃ sandhāya āha nti tāvatiṃsabhavane ahaṃ
ti sā kira tasmiṃ devaloke ṭhitā ahaṃ evarūpaṃ devalokaṃ āgacchantī kuto nu kho āgatāti olokentī vajjiraṭṭhe mahābhogakule napuṃsakattabhāvato cavitvā tattha nibbattabhāvaṃ passi tato kena nu kho kammena evarūpe ramaṇīye ṭhāne nibbattāmhīti olokentī kosambiyaṃ seṭṭhikule  nibbattitvā kataṃ dānādikusalaṃ disvā etassa phalena nibbattāmhīti ñatvā anantarātīte napuṃsakattabhāve nibbattamānā kuto āgatāmhīti olokentī dassanaraṭṭhesu goyoniyaṃ mahādukkhassa anubhūtabhāvaṃ aññāsi tato anantaraṃ jātiṃ anussaramānā vānarayoniyaṃ uddhataphalabhāvaṃ addasa tato anantaraṃ anussarantī bhinnāgate chagalakayoniyaṃ uddhatabījabhāvaṃ anussari tato paraṃ anussaramānā roruve nibbattabhāvaṃ anussari
athassā  niraye tiracchānayoniyañca anubhūtaṃ dukkhaṃ anussarantiyā bhayaṃ uppajji tato kena nu kho kammena evarūpaṃ dukkhaṃ anubhūtaṃ mayāti chaṭṭhaṃ jātiṃ olokentī tāya jātiyā kosambinagare kataṃ kalyāṇakammaṃ disvā sattamaṃ olokentī magadharaṭṭhe pāpasahāyaṃ nissāya kataṃ paradārikakammaṃ disvā etassa phalena me taṃ mahādukkhaṃ anubhūtanti aññāsi atha ito cavitvā anāgate kuhiṃ nibbattissāmīti olokentī yāvatāyukaṃ ṭhatvā puna sakkasseva paricārikā hutvā nibbattissāmīti aññāsi evaṃ punappunaṃ olokayamānā tatiyepi attabhāve sakkasseva paricārikā hutvā nibbattissāmi tathā catutthe pañcame pana tasmiṃyeva devaloke javanadevaputtassa aggamahesī hutvā nibbattissāmīti ñatvā tato anantaraṃ olokentī chaṭṭhe attabhāve ito tāvatiṃsabhavanato cavitvā aṅgatirañño aggamahesiyā kucchimhi nibbattissāmi rucāti me nāmaṃ bhavissatīti ñatvā tato anantarā kuhiṃ nibbattissāmīti olokentī sattamāya jātiyā tato cavitvā tāvatiṃsabhavane mahiddhiko devaputto hutvā nibbattissāmi itthibhāvato  muccissāmīti aññāsi tasmā 
tattha ṭhitāhaṃ vedeha sarāmi satta jātiyo
anāgatāpi satteva yā gamissaṃ ito cutāti  ādimāha
tattha nti pariyāyena attano vārena āgataṃ ti vajjiraṭṭhe napuṃsakajātiyā saddhiṃ devaloke pañca ayañca chaṭṭhāti satta jātiyoti vuccanti etā satta jātiyo niccaṃ sakkatapūjitā  ahosinti dasseti ti devaloke pana pañca ayañca ekāti imā cha gatiyo itthibhāvāna muccissanti vadati ti ito cavitvā anantaraṃ nti ekatovaṇṭakādivasena katasantānaṃ ti yathā santānamayā honti evaṃ ajjapi mama paricārikā nandanavane mālaṃ ganthentiyeva ti mahārāja anantarajātiyaṃ mama sāmiko javo nāma devaputto yo rukkhato patitapatitaṃ mālaṃ paṭicchati
ti mahārāja mama jātiyā imāni soḷasa vassāni ettako pana kālo devānaṃ eko muhutto tena tā mama cutabhāvampi ajānantā mamatthāya mālaṃ ganthentiyeva nti manussānaṃ vassagaṇanaṃ āgamma esa saradosataṃ vassasataṃ hoti evaṃ dīghāyukā devā  iminā pana kāraṇena paralokassa ca kalyāṇapāpakānañca kammānaṃ atthitaṃ jānāhi devāti
ti yathā maṃ anubandhiṃsu evaṃ anubandhanti ti diṭṭhadhammavedanīyaṃ tasmiṃyeva attabhāve upapajjavedanīyaṃ anantarabhave vipākaṃ deti aparāpariyavedanīyaṃ pana vipākaṃ adatvā na nassati taṃ sandhāya na hi kammaṃ vinassatīti vatvā deva ahaṃ paradārikakammassa nissandena niraye ca tiracchānayoniyañca mahantaṃ dukkhaṃ anubhaviṃ sace pana tumhepi idāni guṇassa kathaṃ gahetvā evaṃ karissatha mayā anubhūtasadisameva dukkhaṃ anubhavissatha tasmā evaṃ mā karitthāti āha
athassa uttari dhammaṃ desentī āha 

 yo icche puriso hotuṃ jātiṃ jātiṃ punappunaṃ
paradāraṃ vivajjeyya dhotapādova kaddamaṃ

 yā icche puriso hotuṃ jātiṃ jātiṃ punappunaṃ
sāmikaṃ apacāyeyya indaṃva paricārikā

 yo icche dibyabhogañca dibbamāyuṃ yasaṃ sukhaṃ
pāpāni parivajjetvā tividhaṃ dhammamācare

 kāyena  vācā manasā appamatto vicakkhaṇo
attano hoti atthāya itthī vā yadi vā pumā

 ye kecime mānujā jīvaloke yasassino sabbasamantabhogā
asaṃsayaṃ tehi pure suciṇṇaṃ kammassakāse puthu sabbasattā

 iṅghānucintesi sayampi deva kutonidānā te imā janinda
yā te imā accharāsannikāsā alaṅkatā kañcanajālachannāti
tattha nti bhavituṃ ti paripuṇṇasabbabhogā nti suṭṭhu ciṇṇaṃ kalyāṇakammaṃ kataṃ ti kammassakā attanā katakammasseva vipākapaṭisaṃvedino na hi mātāpitūhi kataṃ kammaṃ puttadhītānaṃ vipākaṃ deti na tāhi puttadhītāhi kataṃ kammaṃ mātāpitūnaṃ vipākaṃ deti sesehi kataṃ sesānaṃ kimeva dassati ti codanatthe nipāto ti punappunaṃ cinteyyāsi ti yā imā soḷasasahassā itthiyo taṃ upaṭṭhahanti imā te kutonidānā kiṃ nipajjitvā niddāyantena laddhā udāhu panthadūsanasandhicchedādīni pāpāni katvā adu kalyāṇakammaṃ nissāya laddhāti idaṃ tāva attanāpi cinteyyāsi devāti
evaṃ sā pitaraṃ anusāsi tamatthaṃ pakāsento satthā āha 

 iccevaṃ pitaraṃ kaññā rucā tosesi aṅgatiṃ
mūḷhassa maggamācikkhi dhammamakkhāsi subbatāti
tattha nti bhikkhave iti imehi evarūpehi madhurehi vacanehi rucākaññā pitaraṃ tosesi mūḷhassa maggaṃ viya tassa sugatimaggaṃ ācikkhi nānānayehi sucaritadhammaṃ akkhāsi dhammaṃ kathentīyeva sā subbatā sundaravatā attano atītajātiyopi kathesi
evaṃ pubbaṇhato paṭṭhāya sabbarattiṃ pitu dhammaṃ desetvā mā deva naggassa micchādiṭṭhikassa vacanaṃ gaṇhi atthi ayaṃ loko atthi paraloko  atthi sukaṭadukkaṭakammānaṃ phalanti vadantassa mādisassa kalyāṇamittassa vacanaṃ gaṇha mā atitthena pakkhandīti āha evaṃ santepi pitaraṃ micchādassanā mocetuṃ nāsakkhi so hi kevalaṃ tassā madhuravacanaṃ sutvā tussi mātāpitaro hi piyaputtānaṃ vacanaṃ piyāyanti na pana taṃ micchādassanaṃ vissajjesi nagarepi rucā kira rājadhītā pitu dhammaṃ desetvā micchādassanaṃ vissajjāpesīti ekakolāhalaṃ ahosi paṇḍitā rājadhītā ajja pitaraṃ micchādassanā mocetvā nagaravāsīnaṃ sotthibhāvaṃ karissatīti mahājano tussi sā pitaraṃ bodhetuṃ asakkontī vīriyaṃ avissajjetvāva yena kenaci upāyena pitu sotthibhāvaṃ karissāmīti sirasmiṃ añjaliṃ patiṭṭhapetvā dasadisā namassitvā imasmiṃ loke lokasandhārakā dhammikasamaṇabrāhmaṇā nāma lokapāladevatā nāma mahābrahmāno nāma atthi te idhāgantvā attano balena mama pitaraṃ micchādassanaṃ vissajjāpentu  etassa guṇe asatipi mama  guṇena mama sīlena mama saccena idhāgantvā imaṃ micchādassanaṃ vissajjāpetvā sakalalokassa sotthiṃ karontūti adhiṭṭhahitvā namassi
tadā bodhisatto nārado nāma mahābrahmā ahosi bodhisattā ca nāma attano mettābhāvanāya anuddayāya mahantabhāvena suppaṭipannaduppaṭipanne satte dassanatthaṃ kālānukālaṃ lokaṃ olokenti so taṃ divasaṃ lokaṃ olokento taṃ rājadhītaraṃ pitu micchādiṭṭhimocanatthaṃ lokasandhārakadevatāyo namassamānaṃ disvā ṭhapetvā maṃ añño etaṃ rājānaṃ micchādassanaṃ vissajjāpetuṃ samattho nāma natthi ajja mayā rājadhītu saṅgahaṃ rañño ca saparijanassa sotthibhāvaṃ katvā āgantuṃ vaṭṭati kena nu kho vesena gamissāmīti cintetvā manussānaṃ pabbajitā piyā ceva garuno ca ādeyyavacanā ca tasmā pabbajitavesena gamissāmīti sanniṭṭhānaṃ katvā pāsādikaṃ suvaṇṇavaṇṇaṃ manussattabhāvaṃ māpetvā manuññaṃ jaṭāmaṇḍalaṃ bandhitvā jaṭantare kañcanasūciṃ odahitvā anto rattapaṭaṃ upari rattavākacīraṃ nivāsetvā pārupitvā suvaṇṇatārākhacitaṃ rajatamayaṃ ajinacammaṃ ekaṃse katvā muttāsikkāya pakkhittaṃ suvaṇṇamayaṃ bhikkhābhājanaṃ ādāya tīsu ṭhānesu onataṃ suvaṇṇakājaṃ khandhe katvā muttāsikkāya  eva pavāḷakamaṇḍaluṃ ādāya iminā isivesena gaganatale cando viya virocamāno ākāsena āgantvā alaṅkatacandakapāsādamahātalaṃ pavisitvā rañño purato ākāse aṭṭhāsi tamatthaṃ pakāsento satthā āha 

 athāgamā brahmalokā nārado mānusiṃ pajaṃ
jambudīpaṃ avekkhanto addā rājānamaṅgatiṃ

 tato patiṭṭhā pāsāde vedehassa puratthato
tañca disvānānuppattaṃ rucā isimavandathāti
tattha ti brahmaloke ṭhitova jambudīpaṃ avekkhanto guṇājīvakassa santike gahitamicchādassanaṃ rājānaṃ aṅgatiṃ addasa tasmā āgatoti attho ti tato so brahmā tassa rañño amaccagaṇaparivutassa nisinnassa purato  tasmiṃ pāsāde apade padaṃ dassento ākāse patiṭṭhahi nti āgataṃ nti isivesena āgatattā satthā isinti āha ti mamānuggahena mama pitari kāruññaṃ katvā eko devarājā āgato  bhavissatīti haṭṭhapahaṭṭhā vātābhihaṭā suvaṇṇakadalī viya onamitvā nāradabrahmānaṃ avandi
rājāpi taṃ disvāva brahmatejena tajjito attano āsane saṇṭhātuṃ asakkonto āsanā oruyha bhūmiyaṃ ṭhatvā āgataṭṭhānañca nāmagottañca pucchi tamatthaṃ pakāsento satthā āha 

 athāsanamhā oruyha rājā byathitamānaso
nāradaṃ paripucchanto idaṃ vacanamabravi

 kuto nu āgacchasi devavaṇṇi obhāsayaṃ sabbadisā candimāva
akkhāhi me pucchito nāmagottaṃ kathaṃ taṃ jānanti manussaloketi
tattha ti bhītacitto ti kacci nu kho vijjādharo bhaveyyāti maññamāno avanditvāva evaṃ pucchi
atha  so ayaṃ rājā paraloko natthīti maññati paralokamevassa tāva ācikkhissāmīti cintetvā gāthamāha 

 ahañhi devato idāni emi obhāsayaṃ sabbadisā candimāva
akkhāmi te pucchito nāmagottaṃ jānanti maṃ nārado kassapo cāti
tattha ti devalokato ti maṃ nāmena nārado gottena kassapoti jānanti
atha rājā imaṃ pacchāpi paralokaṃ pucchissāmi iddhiyā laddhakāraṇaṃ tāva pucchissāmīti cintetvā gāthamāha 

 accherarūpaṃ tava yādisañca vehāyasaṃ gacchasi tiṭṭhasī ca
pucchāmi taṃ nārada etamatthaṃ atha kena vaṇṇena tavāyamiddhīti
tattha ti yādisañca tava saṇṭhānaṃ yañca tvaṃ ākāse gacchasi tiṭṭhasi ca idaṃ acchariyajātaṃ
nārado  āha 

 saccañca dhammo ca damo ca cāgo guṇā mamete pakatā purāṇā
teheva dhammehi susevitehi manojalo yena kāmaṃ gatosmīti
tattha nti musāvādavirahitaṃ vacīsaccaṃ ti tividhasucaritadhammo ceva kasiṇaparikammajhānadhammo ca ti indriyadamanaṃ ti kilesapariccāgo ca deyyadhammapariccāgo ca ti mama ete guṇasampayuttā guṇasahagatā ti mayā purimabhave katāti dasseti ti te sabbe guṇe susevite paricārite dasseti ti iddhiyā  kāraṇena paṭiladdho ti yena devaṭṭhāne ca manussaṭṭhāne ca gantuṃ icchanaṃ tena gatosmīti attho
rājā evaṃ tasmiṃ kathentepi micchādassanassa gahitattā paralokaṃ asaddahanto atthi nu kho puññavipākoti vatvā gāthamāha 

 accheramācikkhasi puññasiddhiṃ sace hi etehi yathā vadesi
pucchāmi taṃ nārada etamatthaṃ puṭṭho ca me sādhu viyākarohīti
tattha nti puññānaṃ siddhiṃ phaladāyakattaṃ ācikkhanto acchariyaṃ ācikkhasi
nārado āha 

 pucchassu maṃ rāja tavesa attho yaṃ saṃsayaṃ kuruse bhūmipāla
ahaṃ taṃ nissaṃsayataṃ gamemi nayehi ñāyehi ca hetubhī cāti
tattha ti pucchitabbako nāma tava esa attho nti yaṃ kismiñcideva  atthe saṃsayaṃ karosi taṃ maṃ puccha nti ahaṃ taṃ nissaṃsayabhāvaṃ gamemi ti kāraṇavacanehi ti ñāṇehi ti paccayehi paṭiññāmatteneva avatvā ñāṇena paricchinditvā kāraṇavacanena ca tesaṃ dhammānaṃ samuṭṭhāpakapaccayehi ca taṃ nissaṃsayaṃ karissāmīti attho
rājā  āha 

 pucchāmi taṃ nārada etamatthaṃ puṭṭho ca me nārada mā musā bhaṇi
atthi nu devā pitaro nu atthi loko paro atthi jano yamāhūti
tattha ti yaṃ jano evamāha  atthi devā atthi pitaro atthi paro lokoti taṃ sabbaṃ atthi nu khoti pucchati
nārado  āha 

 attheva devā pitaro ca atthi loko paro atthi jano yamāhu
kāmesu giddhā ca narā pamūḷhā lokaṃ paraṃ na vidū mohayuttāti
tattha ti mahārāja devā ca pitaro ca atthi yampi jano paralokamāha sopi attheva ti kāmagiddhā pana mohamūḷhā janā paralokaṃ na vidanti na jānantīti
taṃ sutvā rājā parihāsaṃ karonto evamāha 

 atthīti ce nārada saddahāsi nivesanaṃ paraloke matānaṃ
idheva me pañca satāni dehi dassāmi te paraloke sahassanti
tattha nti nivāsaṭṭhānaṃ ti pañca kahāpaṇasatāni
atha naṃ mahāsatto parisamajjheyeva garahanto āha 

 dajjemu  kho pañca satāni bhoto jaññāmu ce sīlavantaṃ vadaññuṃ
luddaṃ taṃ bhontaṃ niraye vasantaṃ ko codaye paraloke sahassaṃ

 idheva yo hoti adhammasīlo pāpācāro alaso luddakammo
na paṇḍitā tasmiṃ iṇaṃ dadanti na hi āgamo hoti tathāvidhamhā

 dakkhañca  posaṃ manujā viditvā uṭṭhānakaṃ sīlavantaṃ vadaññuṃ
sayameva bhogehi nimantayanti kammaṃ karitvā puna māharesīti
tattha ti yadi mayaṃ bhavantaṃ sīlavā esa vadaññū dhammikasamaṇabrāhmaṇānaṃ imasmiṃ kāle iminā nāmatthoti jānitvā tassa tassa kiccassa kārako vadaññūti jāneyyāma atha te vaḍḍhiyā pañca satāni dadeyyāma tvaṃ pana luddo sāhasiko micchādassanaṃ gahetvā dānasālaṃ viddhaṃsetvā paradāresu aparajjhasi ito cuto niraye uppajjissasi evaṃ luddaṃ taṃ niraye vasantaṃ bhontaṃ tattha gantvā ko sahassaṃ me dehīti codessati ti tādisā purisā dinnassa iṇassa puna āgamo nāma na hoti nti dhanuppādanakusalaṃ ti attano kammaṃ karitvā dhanaṃ uppādetvā puna amhākaṃ santakaṃ āhareyyāsi mā nikkammo vasīti sayameva bhogehi nimantayantīti
iti rājā tena niggayhamāno appaṭibhāno ahosi mahājano haṭṭhatuṭṭho hutvā mahiddhiko devopi ajja rājānaṃ micchādassanaṃ vissajjāpessatīti sakalanagaraṃ ekakolāhalaṃ ahosi mahāsattassānubhāvena tadā sattayojanikāya mithilāya tassa dhammadesanaṃ assuṇanto nāma nāhosi atha mahāsatto ayaṃ rājā ativiya daḷhaṃ micchādassanaṃ gaṇhi nirayabhayena naṃ santajjetvā micchādiṭṭhiṃ vissajjāpetvā puna devalokena assāsessāmīti cintetvā mahārāja sace diṭṭhiṃ na vissajjessasi evaṃ anantadukkhaṃ nirayaṃ gamissasīti vatvā nirayakathaṃ paṭṭhapesi 

 ito cuto dakkhasi tattha rāja kākolasaṅghehi vikassamānaṃ
taṃ khajjamānaṃ niraye vasantaṃ kākehi gijjhehi ca senakehi
sañchinnagattaṃ ruhiraṃ savantaṃ ko codaye paraloke sahassanti
tattha ti lohatuṇḍehi kākasaṅghehi nti attānaṃ ākaḍḍhiyamānaṃ tattha niraye passissasi nti taṃ bhavantaṃ
taṃ  pana kākolanirayaṃ vaṇṇetvā sacepi ettha na nibbattissasi lokantaraniraye nibbattissasīti vatvā taṃ nirayaṃ dassetuṃ gāthamāha 

 andhaṃtamaṃ tattha na candasūriyā nirayo sadā tumulo ghorarūpo
sā neva rattī na divā paññāyati tathāvidhe ko vicare dhanatthikoti
tattha nti mahārāja yamhi lokantaraniraye micchādiṭṭhikā nibbattanti tattha cakkhuviññāṇassa uppattinivāraṇaṃ andhatamaṃ ti so nirayo niccaṃ bahalandhakāro ti bhīsanakajātiko ti yā idha ratti divā ca sā neva tattha paññāyati ti ko uddhāraṃ sodhento vicarissati
tampissa lokantaranirayaṃ vitthārena vaṇṇetvā mahārāja micchādiṭṭhiṃ avissajjento na kevalaṃ etadeva aññampi dukkhaṃ anubhavissasīti dassento gāthamāha 

 sabalo ca sāmo ca duve suvānā pavaddhakāyā balino mahantā
khādanti dantehi ayomayehi ito paṇunnaṃ paralokapattanti
tattha nti imamhā manussalokā cutaṃ parato nirayesupi eseva nayo tasmā sabbāni tāni nirayaṭṭhānāni nirayapālānaṃ upakkamehi saddhiṃ heṭṭhā vuttanayeneva vitthāretvā tāsaṃ tāsaṃ gāthānaṃ anuttānāni padāni vaṇṇetabbāni

 taṃ khajjamānaṃ niraye vasantaṃ luddehi vāḷehi aghammigehi ca
sañchinnagattaṃ ruhiraṃ savantaṃ ko codaye paraloke sahassanti
tattha ti dāruṇehi ti duṭṭhehi ti aghāvahehi migehi dukkhāvahehi sunakhehīti attho

 usūhi  sattīhi ca sunisitāhi hananti vijjhanti ca paccamittā
kāḷūpakāḷā nirayamhi ghore pubbe naraṃ dukkaṭakammakārinti
tattha ti jalitāya ayapathaviyaṃ pātetvā sakalasarīraṃ chiddāvachiddaṃ karontā paharanti ceva vijjhanti ca ti evaṃnāmakā nirayapālā ti tasmiṃ tesaññeva vasena kāḷūpakāḷasaṅkhāte niraye nti micchādiṭṭhivasena dukkaṭānaṃ kammānaṃ kārakaṃ

 taṃ haññamānaṃ niraye vajantaṃ kucchismiṃ passasmiṃ vipphālitūdaraṃ
sañchinnagattaṃ ruhiraṃ savantaṃ ko codaye paraloke sahassanti
tattha nti taṃ bhavantaṃ tattha niraye tathā haññamānaṃ nti ito cito ca dhāvantaṃ nti kucchiyañca passe ca haññamānaṃ vijjhiyamānanti attho

 sattī usū tomarabhiṇḍivālā vividhāvudhā vassanti tattha devā
patanti aṅgāramivaccimanto silāsanī vassati luddakammeti
tattha ti jalitaaṅgārā viya accimantā āvudhavisesā patanti ti jalitasilāsani ti yathā nāma deve vassante asani patati evameva ākāse samuṭṭhāya cicciṭāyamānaṃ jalitasilāvassaṃ tesaṃ luddakammānaṃ upari patati

 uṇho ca vāto nirayamhi dussaho na tamhi sukhaṃ labbhati ittarampi
taṃ taṃ vidhāvantamalenamāturaṃ ko codaye paraloke sahassanti
tattha ti parittakampi nti vividhā dhāvantaṃ

 sandhāvamānampi  rathesu yuttaṃ sajotibhūtaṃ pathaviṃ kamantaṃ
patodalaṭṭhīhi  sucodayantaṃ ko codaye paraloke sahassanti
tattha nti vārena vāraṃ tesu jalitaloharathesu yuttaṃ nti akkamamānaṃ nti suṭṭhu codayantaṃ

 tamāruhantaṃ khurasañcitaṃ giriṃ vibhiṃsanaṃ pajjalitaṃ bhayānakaṃ
sañchinnagattaṃ ruhiraṃ savantaṃ ko codaye paraloke sahassanti
tattha nti taṃ bhavantaṃ jalitāvudhapahāre asahitvā jalitakhurehi sañcitaṃ jalitalohapabbataṃ āruhantaṃ

 tamāruhantaṃ pabbatasannikāsaṃ aṅgārarāsiṃ jalitaṃ bhayānakaṃ
sudaḍḍhagattaṃ kapaṇaṃ rudantaṃ ko codaye paraloke sahassanti
tattha nti suṭṭhu daḍḍhasarīraṃ

 abbhakūṭasamā uccā kaṇṭakanicitā dumā
ayomayehi tikkhehi naralohitapāyibhīti
tattha ti jalitakaṇṭakehi citā ti idaṃ yehi kaṇṭakehi ācitā te dassetuṃ vuttaṃ

 tamāruhanti nāriyo narā ca paradāragū
coditā sattihatthehi yamaniddesakāribhīti
tattha ti taṃ evarūpaṃ simbalirukkhaṃ āruhanti ti yamassa vacanakarehi nirayapālehīti attho

 tamāruhantaṃ  nirayaṃ simbaliṃ ruhiramakkhitaṃ
vidaḍḍhakāyaṃ vitacaṃ āturaṃ gāḷhavedanaṃ

 passasantaṃ  muhuṃ uṇhaṃ pubbakammāparādhikaṃ
dumagge vitacaṃ gattaṃ ko taṃ yāceyya taṃ dhananti
tattha nti vihiṃsitakāyaṃ nti cammamaṃsānaṃ chiddāvachiddaṃ chinnatāya koviḷārapupphaṃ viya kiṃsukapupphaṃ viya ca

 abbhakūṭasamā  uccā asipattācitā dumā
ayomayehi tikkhehi naralohitapāyibhīti
tattha ti asimayehi pattehi citā

 tamāruhantaṃ asipattapādapaṃ asīhi tikkhehi ca chijjamānaṃ
sañchinnagattaṃ ruhiraṃ savantaṃ ko codaye paraloke sahassanti
tattha nti taṃ bhavantaṃ nirayapālānaṃ āvudhapahāre asahitvā āruhantaṃ

 tato nikkhantamattaṃ taṃ asipattācitā dumā
sampatitaṃ vetaraṇiṃ ko taṃ yāceyya taṃ dhananti
tattha nti patitaṃ

 kharā khārodikā tattā duggā vetaraṇī nadī
ayopokkharasañchannā tikkhā pattehi sandati
tattha ti pharusā ti ayomayehi tikhiṇapariyantehi pokkharapattehi sañchannā ti tehi pattehi sā nadī tikkhā hutvā sandati

 tattha sañchinnagattaṃ taṃ vuyhantaṃ ruhiramakkhitaṃ
vetaraññe anālambe ko taṃ yāceyya taṃ dhananti
tattha ti vetaraṇīudake
imaṃ  pana mahāsattassa nirayakathaṃ sutvā rājā saṃviggahadayo mahāsattaññeva tāṇagavesī hutvā āha 

 vedhāmi rukkho viya chijjamāno disaṃ na jānāmi pamūḷhasañño
bhayānutappāmi mahā ca me bhayā sutvāna kathā tava bhāsitā ise

 āditte vārimajjhaṃva dīpaṃvoghe mahaṇṇave
andhakāreva pajjoto tvaṃ nosi saraṇaṃ ise

 atthañca  dhammaṃ anusāsa maṃ ise atītamaddhā aparādhitaṃ mayā
ācikkha me nārada suddhimaggaṃ yathā ahaṃ no nirayaṃ pateyyanti
tattha ti attanā katassa pāpassa bhayena anutappāmi ti mahantañca me nirayabhayaṃ uppannaṃ ti dīpaṃva oghe idaṃ vuttaṃ hoti  āditte kāle vārimajjhaṃ viya bhinnanāvānaṃ oghe aṇṇave patiṭṭhaṃ alabhamānānaṃ dīpaṃ viya andhakāragatānaṃ pajjoto viya ca tvaṃ no ise saraṇaṃ bhava ti ekaṃsena mayā atītaṃ kammaṃ aparādhitaṃ virādhitaṃ kusalaṃ atikkamitvā akusalameva katanti
athassa mahāsatto visuddhimaggaṃ ācikkhituṃ sammāpaṭipanne porāṇakarājāno udāharaṇavasena dassento āha 

 yathā ahū dhataraṭṭho vessāmitto aṭṭhako yāmataggi
usindaro cāpi sivī ca rājā paricārakā samaṇabrāhmaṇānaṃ

 ete caññe ca rājāno ye saggavisayaṃ gatā
adhammaṃ parivajjetvā dhammaṃ cara mahīpati

 annahatthā  ca te byamhe ghosayantu pure tava
ko chāto ko ca tasito ko mālaṃ ko vilepanaṃ
nānārattānaṃ vatthānaṃ ko naggo paridahissati

 ko panthe chattamāneti pādukā ca mudū subhā
iti sāyañca pāto ca ghosayantu pure tava

 jiṇṇaṃ posaṃ gavāssañca māssu yuñja yathā pure
parihārañca dajjāsi adhikārakato balīti
tattha ti yathā ete ca dhataraṭṭho vessāmitto aṭṭhako yāmataggi usindaro sivīti cha rājāno aññe ca dhammaṃ caritvā saggavisayaṃ gatā evaṃ tvampi adhammaṃ parivajjetvā dhammaṃ cara ti mahārāja tava byamhe pure rājanivesane ceva nagare ca annahatthā purisā ko chāto ko tasitoti tesaṃ dātukāmatāya ghosentu nti ko mālaṃ icchati ko  vilepanaṃ icchati nānārattānaṃ vatthānaṃ yaṃ yaṃ icchati taṃ taṃ ko naggo paridahissatīti ghosentu ti ko panthe chattaṃ dhārayissati ti upāhanā ca mudū subhā ko icchati
nti yo te upaṭṭhākesu amacco vā añño vā pubbe katūpakāro jarājiṇṇakāle yathā porāṇakāle kammaṃ kātuṃ na sakkoti yepi te gavāssādayo jiṇṇatāya kammaṃ kātuṃ na sakkonti tesu ekampi pubbe viya kammesu mā yojayi jiṇṇakālasmiñhi te tāni kammāni kātuṃ na sakkonti ti idha parivāro parihāroti vutto idaṃ vuttaṃ hoti  yo ca te balī hutvā adhikārakato pubbe katūpakāro hoti tassa jarājiṇṇakāle yathāporāṇaparivāraṃ dadeyyāsi asappurisā hi attano upakārakānaṃ upakāraṃ kātuṃ samatthakāleyeva sammānaṃ karonti samatthakāle pana na olokenti sappurisā pana asamatthakālepi tesaṃ tatheva sakkāraṃ karonti tasmā tuvampi evaṃ kareyyāsīti
iti  mahāsatto rañño dānakathañca sīlakathañca kathetvā idāni yasmā ayaṃ rājā attano  attabhāve rathena upametvā vaṇṇiyamāne tussissati tasmāssa sabbakāmaduharathopamāya dhammaṃ desento āha 

 kāyo te rathasaññāto manosārathiko lahu
avihiṃsāsāritakkho saṃvibhāgapaṭicchado

 pādasaññamanemiyo hatthasaññamapakkharo
kucchisaññamanabbhanto vācāsaññamakūjano

 saccavākyasamattaṅgo apesuññasusaññato
girāsakhilanelaṅgo mitabhāṇisilesito

 saddhālobhasusaṅkhāro nivātañjalikubbaro
athaddhatānatīsāko sīlasaṃvaranandhano

 akkodhanamanugghātī dhammapaṇḍarachattako
bāhusaccamapālambo ṭhitacittamupādhiyo

 kālaññutācittasāro vesārajjatidaṇḍako
nivātavuttiyottako anatimānayugo lahu

 alīnacittasanthāro vuddhisevī rajohato
satipatodo dhīrassa dhiti yogo ca rasmiyo

 mano dantaṃ pathaṃ neti samadantehi vāhibhi
icchā lobho ca kummaggo ujumaggo ca saṃyamo

 rūpe  sadde rase gandhe vāhanassa padhāvato
paññā ākoṭanī rāja tattha attāva sārathi

 sace  etena yānena samacariyā daḷhā dhiti
sabbakāmaduho rāja na jātu nirayaṃ vajeti
tattha ti mahārāja tava kāyo rathoti saññāto hotu ti manasaṅkhātena kusalacittena sārathinā samannāgato ti vigatathinamiddhatāya sallahuko ti avihiṃsāmayena sāritena suṭṭhu pariniṭṭhitena akkhena samannāgato ti dānasaṃvibhāgamayena paṭicchadena samannāgato ti pādasaṃyamamayāya nemiyā samannāgato ti hatthasaṃyamamayena pakkharena samannāgato ti kucchisaṃyamasaṅkhātena mitabhojanamayena telena abbhanto abbhañjitabbo nābhi hotūtipi pāṭho ti vācāsaṃyamena akūjano
ti saccavākyena paripuṇṇaaṅgo akhaṇḍarathaṅgo ti apesuññena suṭṭhu saññato samussito ti sakhilāya saṇhavācāya niddosaṅgo maṭṭharathaṅgo  mitabhāṇasaṅkhātena silesena suṭṭhu sambandho ti kammaphalasaddahanasaddhāmayena ca alobhamayena ca sundarena alaṅkārena samannāgato ti sīlavantānaṃ nivātamayena ceva añjalikammamayena ca kubbarena samannāgato ti sakhilasammodabhāvasaṅkhātāya athaddhatāya anataīso thokanataīsoti attho ti akhaṇḍapañcasīlacakkhundriyādisaṃvarasaṅkhātāya nandhanarajjuyā samannāgato
ti akkodhanabhāvasaṅkhātena anugghātena samannāgato ti dasakusaladhammasaṅkhātena paṇḍaracchattena samannāgato ti atthasannissitabahussutabhāvamayena apālambena samannāgato ti lokadhammehi avikampanabhāvena suṭṭhu ṭhitaekaggabhāvappattacittasaṅkhātena upādhinā uttarattharaṇena vā rājāsanena samannāgato ti ayaṃ dānassa dinnakālo ayaṃ sīlassa rakkhanakāloti evaṃ kālaññutāsaṅkhātena kālaṃ jānitvā katena cittena  kusalasārena samannāgato idaṃ vuttaṃ hoti  yathā mahārāja rathassa nāma āṇiṃ ādiṃ katvā dabbasambhārajātaṃ parisuddhaṃ sāramayañca icchitabbaṃ evañhi so ratho addhānakkhamo hoti evaṃ tavapi kāyaratho kālaṃ jānitvā katena cittena parisuddhena dānādikusalasārena samannāgato hotūti ti parisamajjhe kathentassapi visāradabhāvasaṅkhātena tidaṇḍena  samannāgato ti ovāde pavattanasaṅkhātena mudunā dhurayottena samannāgato  mudunā hi dhurayottena baddharathaṃ sindhavā sukhaṃ vahanti evaṃ tava kāyarathopi paṇḍitānaṃ ovādappavattitāya ābaddho sukhaṃ yātūti attho ti anatimānasaṅkhātena lahukena yugena samannāgato
ti yathā ratho nāma dantamayena uḷārena santhārena sobhati evaṃ tava kāyarathopi dānādinā alīnaasaṅkuṭitacittasanthāro hotu ti yathā ratho nāma visamena rajuṭṭhānamaggena gacchanto rajokiṇṇo na sobhati samena virajena maggena gacchanto sobhati evaṃ tava kāyarathopi paññāvuddhisevitāya samatalaṃ ujumaggaṃ paṭipajjitvā hatarajo hotu ti paṇḍitassa tava tasmiṃ kāyarathe supatiṭṭhitasatipatodo hotu ti abbocchinnavīriyasaṅkhātā dhiti ca hitappaṭipattiyaṃ yuñjanabhāvasaṅkhāto yogo ca tava tasmiṃ kāyarathe vaṭṭitā thirā rasmiyo hontu ti yathā ratho nāma visamadantehi sindhavehi uppathaṃ yāti samadantehi samasikkhitehi yutto ujupathameva anveti evaṃ manopi dantaṃ nibbisevanaṃ kummaggaṃ pahāya ujumaggaṃ gaṇhāti tasmā sudantaṃ ācārasampannaṃ cittaṃ tava kāyarathassa sindhavakiccaṃ sādhetu ti appattesu vatthūsu icchā pattesu lobhoti ayaṃ icchā ca lobho ca kummaggo nāma kuṭilo anujumaggo apāyameva neti dasakusalakammapathavasena pana aṭṭhaṅgikamaggavasena vā pavatto sīlasaṃyamo ujumaggo nāma so tava kāyarathassa maggo hotu
ti  etesu manāpiyesu rūpādīsu kāmaguṇesu nimittaṃ gahetvā dhāvantassa tava kāyarathassa uppathaṃ paṭipannassa rājarathassa sindhave ākoṭetvā nivāraṇapatodayaṭṭhi viya paññā ākoṭanī hotu sā hi taṃ uppathagamanato nivāretvā ujuṃ sucaritamaggaṃ āropessati ti tasmiṃ pana te kāyarathe añño sārathi nāma natthi tava attāva sārathi hotu ti mahārāja yassetaṃ evarūpaṃ yānaṃ sace atthi etena yānena ti yassa samacariyā ca dhiti ca daḷhā hoti thirā so etena yānena yasmā esa ratho sabbakāmaduho rāja yathādhippete sabbakāme deti tasmā na jātu nirayaṃ vaje ekaṃsenetaṃ dhārehi evarūpena yānena nirayaṃ na gacchasīti attho iti kho mahārāja yaṃ maṃ avaca ācikkha me nārada suddhimaggaṃ yathā ahaṃ no niraye pateyyanti ayaṃ te so mayā anekapariyāyena akkhātoti
evamassa  dhammaṃ desetvā micchādiṭṭhiṃ jahāpetvā sīle patiṭṭhāpetvā ito paṭṭhāya pāpamitte pahāya kalyāṇamitte upasaṅkama niccaṃ appamatto hohīti ovādaṃ datvā rājadhītu guṇaṃ vaṇṇetvā rājaparisāya  ca rājorodhānañca ovādaṃ datvā mahantenānubhāvena tesaṃ passantānaññeva brahmalokaṃ gato
satthā imaṃ dhammadesanaṃ āharitvā na bhikkhave idāneva pubbepi mayā diṭṭhijālaṃ bhinditvā uruvelakassapo damitoyevāti vatvā jātakaṃ samodhānento imā gāthā abhāsi 

 alāto devadattosi sunāmo āsi bhaddaji
vijayo sāriputtosi moggallānosi bījako

 sunakkhatto licchaviputto guṇo āsi acelako
ānando sā rucā āsi yā rājānaṃ pasādayi

 uruvelakassapo rājā pāpadiṭṭhi tadā ahu
mahābrahmā bodhisatto evaṃ dhāretha jātakanti


 [546] 9 vidhurajātakavaṇṇanā

ti idaṃ satthā jetavane viharanto attano paññāpāramiṃ ārabbha kathesi ekadivasañhi bhikkhū dhammasabhāyaṃ kathaṃ samuṭṭhāpesuṃ āvuso satthā mahāpañño puthupañño gambhīrapañño javanapañño hāsapañño tikkhapañño nibbedhikapañño parappavādamaddano attano paññānubhāvena khattiyapaṇḍitādīhi abhisaṅkhate sukhumapañhe bhinditvā te dametvā nibbisevane katvā tīsu saraṇesu ceva sīlesu ca patiṭṭhāpetvā amatagāmimaggaṃ paṭipādesīti satthā āgantvā kāya nuttha bhikkhave etarahi kathāya sannisinnāti pucchitvā imāya nāmāti vutte anacchariyaṃ bhikkhave yaṃ tathāgato paramābhisambodhippatto parappavādaṃ bhinditvā khattiyādayo dameyya purimabhavasmiñhi bodhiñāṇaṃ pariyesantopi tathāgato paññavā parappavādamaddanoyeva tathā hi ahaṃ vidhurakāle saṭṭhiyojanubbedhe kāḷapabbatamuddhani puṇṇakaṃ nāma yakkhasenāpatiṃ attano ñāṇabaleneva dametvā nibbisevanaṃ katvā pañcasīlesu patiṭṭhāpento attano jīvitaṃ dāpesinti vatvā tehi yācito atītaṃ āhari
atīte kururaṭṭhe indapatthanagare dhanañcayakorabyo nāma rājā rajjaṃ kāresi vidhurapaṇḍito nāma amacco tassa atthadhammānusāsako ahosi so madhurakatho mahādhammakathiko sakalajambudīpe rājāno hatthikantavīṇāsarena paluddhahatthino viya  attano madhuradhammadesanāya palobhetvā tesaṃ sakasakarajjāni gantuṃ adadamāno buddhalīlāya mahājanassa dhammaṃ desento mahantena yasena tasmiṃ nagare paṭivasi
tadā hi bārāṇasiyampi gihisahāyakā cattāro brāhmaṇamahāsālā mahallakakāle kāmesu ādīnavaṃ disvā himavantaṃ pavisitvā isipabbajjaṃ pabbajitvā abhiññā ca samāpattiyo ca nibbattetvā vanamūlaphalāhārā tattheva ciraṃ vasitvā loṇambilasevanatthāya cārikaṃ  caramānā aṅgaraṭṭhe  kālacampānagaraṃ patvā rājuyyāne vasitvā punadivase bhikkhāya nagaraṃ pavisiṃsu tattha cattāro sahāyakā kuṭumbikā tesaṃ iriyāpathesu pasīditvā vanditvā bhikkhābhājanaṃ gahetvā ekekaṃ attano nivesane nisīdāpetvā paṇītena āhārena parivisitvā paṭiññaṃ gāhāpetvā uyyāneyeva vāsāpesuṃ te cattāro tāpasā catunnaṃ kuṭumbikānaṃ gehesu nibaddhaṃ bhuñjitvā divāvihāratthāya eko tāpaso tāvatiṃsabhavanaṃ gacchati eko nāgabhavanaṃ eko supaṇṇabhavanaṃ eko korabyarañño migājinauyyānaṃ gacchati tesu yo devalokaṃ gantvā divāvihāraṃ karoti so sakkassa yasaṃ oloketvā attano upaṭṭhākassa tameva vaṇṇeti yo nāgabhavanaṃ gantvā divāvihāraṃ karoti so nāgarājassa sampattiṃ oloketvā attano upaṭṭhākassa tameva vaṇṇeti yo supaṇṇabhavanaṃ gantvā divāvihāraṃ karoti so supaṇṇarājassa vibhūtiṃ oloketvā attano upaṭṭhākassa tameva vaṇṇeti yo dhanañcayakorabyarājassa uyyānaṃ gantvā divāvihāraṃ karoti so dhanañcayakorabyarañño sirisobhaggaṃ oloketvā attano upaṭṭhākassa tameva vaṇṇeti
te cattāropi janā taṃ tadeva ṭhānaṃ patthetvā dānādīni puññāni katvā āyupariyosāne eko sakko hutvā nibbatti eko saputtadāro nāgabhavane nāgarājā hutvā nibbatti eko supaṇṇabhavane simbalivimāne supaṇṇarājā hutvā nibbatti eko dhanañcayakorabyarañño aggamahesiyā kucchimhi nibbatti tepi tāpasā aparihīnajjhānā kālaṃ katvā brahmaloke nibbattiṃsu korabyakumāro vuḍḍhimanvāya pitu accayena rajje patiṭṭhahitvā dhammena samena rajjaṃ kāresi so pana jūtavittako ahosi so vidhurapaṇḍitassa ovāde ṭhatvā dānaṃ deti sīlaṃ rakkhati uposathaṃ upavasati
so ekadivasaṃ samādinnuposatho vivekamanubrūhissāmīti  uyyānaṃ gantvā manuññaṭṭhāne nisīditvā samaṇadhammaṃ akāsi sakkopi samādinnuposatho devaloke palibodho hotīti manussaloke tameva uyyānaṃ āgantvā ekasmiṃ manuññaṭṭhāne nisīditvā samaṇadhammaṃ akāsi varuṇanāgarājāpi samādinnuposatho nāgabhavane palibodho hotīti tatthevāgantvā ekasmiṃ manuññaṭṭhāne nisīditvā  samaṇadhammaṃ akāsi supaṇṇarājāpi samādinnuposatho supaṇṇabhavane palibodho hotīti tatthevāgantvā ekasmiṃ manuññaṭṭhāne nisīditvā samaṇadhammaṃ akāsi tepi cattāro janā sāyanhasamaye sakaṭṭhānehi nikkhamitvā maṅgalapokkharaṇitīre samāgantvā aññamaññaṃ oloketvā pubbasinehavasena samaggā sammodamānā hutvā aññamaññaṃ mettacittaṃ upaṭṭhapetvā madhurapaṭisanthāraṃ kariṃsu tesu sakko maṅgalasilāpaṭṭe nisīdi itarepi attano attano yuttāsanaṃ ñatvā nisīdiṃsu atha ne sakko āha mayaṃ cattāropi rājānova  amhesu pana kassa sīlaṃ mahantanti atha naṃ varuṇanāgarājā āha tumhākaṃ tiṇṇaṃ janānaṃ sīlato mayhaṃ sīlaṃ mahantanti kimettha kāraṇanti ayaṃ supaṇṇarājā amhākaṃ jātānampi ajātānampi paccāmittova ahaṃ evarūpaṃ amhākaṃ jīvitakkhayakaraṃ paccāmittaṃ disvāpi kodhaṃ na karomi iminā kāraṇena mama sīlaṃ mahantanti vatvā idaṃ dasakanipāte catuposathajātake paṭhamaṃ gāthamāha 
yo kopaneyye na karoti kopaṃ na kujjhati sappuriso kadāci
kuddhopi so nāvikaroti kopaṃ taṃ ve naraṃ samaṇamāhu loketi (jā 11024)
tattha ti khattiyādīsu yo koci ti kujjhitabbayuttake puggale khantīvādītāpaso viya kopaṃ na karoti ti yo kismiñci kāle na kujjhateva ti sace pana so sappuriso kujjhati atha kuddhopi taṃ kopaṃ nāvikaroti cūḷabodhitāpaso viya nti mahārājāno taṃ ve purisaṃ samitapāpatāya loke paṇḍitā samaṇanti kathenti ime  pana guṇā mayi santi tasmā mameva sīlaṃ mahantanti
taṃ sutvā supaṇṇarājā ayaṃ nāgo mama aggabhakkho yasmā panāhaṃ evarūpaṃ aggabhakkhaṃ disvāpi khudaṃ adhivāsetvā āhārahetu pāpaṃ na karomi tasmā mameva sīlaṃ mahantanti vatvā imaṃ gāthamāha 
ūnūdaro  yo sahate jighacchaṃ danto tapassī mitapānabhojano
āhārahetu na karoti pāpaṃ taṃ ve naraṃ samaṇamāhu loketi (jā 11025)
tattha ti indriyadamanena samannāgato ti tapanissitako ti atijighacchapiḷitopi yo pāpaṃ lāmakakammaṃ na karoti dhammasenāpatisāriputtatthero viya ahaṃ panajja āhārahetu pāpaṃ na karomi tasmā mameva sīlaṃ mahantanti
tato sakko devarājā ahaṃ nānappakāraṃ sukhapadaṭṭhānaṃ devalokasampattiṃ pahāya sīlarakkhaṇatthāya manussalokaṃ āgato tasmā mameva sīlaṃ mahantanti vatvā imaṃ gāthamāha 
khiḍḍaṃ  ratiṃ vippajahitvāna sabbaṃ na cālikaṃ bhāsati kiñci loke
vibhūsaṭṭhānā virato methunasmā taṃ ve naraṃ samaṇamāhu loketi (jā 11026)
tattha nti kāyikavācasikakhiḍḍaṃ nti dibbakāmaguṇaratiṃ ti appamattakampi ti maṃsavibhūsā chavivibhūsāti dve vibhūsā tattha ajjhoharaṇīyāhāro maṃsavibhūsā nāma mālāgandhādīni chavivibhūsā nāma yena akusalacittena dhārīyati taṃ tassa ṭhānaṃ tato virato methunasevanato ca yo paṭivirato ti ahaṃ ajja devaccharāyo pahāya idhāgantvā samaṇadhammaṃ karomi tasmā mameva sīlaṃ mahantanti evaṃ sakkopi attano sīlameva vaṇṇeti
taṃ sutvā dhanañcayarājā ahaṃ ajja mahantaṃ pariggahaṃ soḷasasahassanāṭakitthiparipuṇṇaṃ antepuraṃ cajitvā uyyāne samaṇadhammaṃ karomi tasmā mameva sīlaṃ mahantanti vatvā imaṃ gāthamāha 
pariggahaṃ  lobhadhammañca sabbaṃ yo ve pariññāya pariccajeti
dantaṃ ṭhitattaṃ amamaṃ nirāsaṃ taṃ ve naraṃ samaṇamāhu loketi (jā 11027)
tattha nti nānappakāraṃ vatthukāmaṃ nti tasmiṃ uppajjanataṇhaṃ ti ñātapariññā tīraṇapariññā pahānapariññāti imāhi tīhi pariññāhi parijānitvā tattha khandhādīnaṃ dukkhādisabhāvajānanaṃ ñātapariññā tesu aguṇaṃ upadhāretvā tīraṇaṃ tīraṇapariññā tesu dosaṃ disvā chandarāgassāpakaḍḍhanaṃ pahānapariññā yo imāhi tīhi pariññāhi jānitvā vatthukāmakilesakāme pariccajati chaḍḍetvā gacchati nti nibbisevanaṃ nti micchāvitakkābhāvena ṭhitasabhāvaṃ nti ahanti mamāyanataṇhārahitaṃ nti puttadārādīsu nicchandarāgaṃ nti taṃ evarūpaṃ puggalaṃ samaṇanti vadanti
iti te sabbepi attano attano sīlameva mahantanti vaṇṇetvā sakkādayo dhanañcayaṃ pucchiṃsu atthi pana mahārāja koci tumhākaṃ santike paṇḍito yo no imaṃ kaṅkhaṃ vinodeyyāti  āma mahārājāno mama atthadhammānusāsako mahāpañño asamadhuro vidhurapaṇḍito nāma atthi so no imaṃ kaṅkhaṃ vinodessati tassa santikaṃ gacchāmāti atha te sabbe sādhūti sampaṭicchiṃsu atha sabbepi uyyānā nikkhamitvā dhammasabhaṃ gantvā pallaṅkaṃ alaṅkārāpetvā bodhisattaṃ pallaṅkavaramajjhe nisīdāpetvā paṭisanthāraṃ katvā ekamantaṃ nisinnā paṇḍita amhākaṃ kaṅkhā uppannā taṃ no vinodehīti vatvā imaṃ gāthamāhaṃsu 
pucchāma kattāramanomapaññaṃ kathāsu no viggaho atthi jāto
chindajja kaṅkhaṃ vicikicchitāni tadajja kaṅkhaṃ vitaremu sabbeti (jā 11028)
tattha nti kattabbayuttakakārakaṃ ti eko sīlaviggaho sīlavivādo uppanno atthi ti amhākaṃ taṃ  kaṅkhaṃ tāni ca vicikicchitāni vajirena sineruṃ paharanto viya ajja chinda ti vitareyyāma
paṇḍito  tesaṃ kathaṃ sutvā mahārājāno tumhākaṃ sīlaṃ nissāya uppannaṃ vivādakathaṃ sukathitadukkathitaṃ jānissāmīti vatvā imaṃ gāthamāha 
ye paṇḍitā atthadasā bhavanti bhāsanti te yoniso tattha kāle
kathaṃ nu kathānaṃ abhāsitānaṃ atthaṃ nayeyyuṃ kusalā janindāti (jā 11029)
tattha ti atthadassanasamatthā ti tasmiṃ viggahe ārocite yuttappayuttakāle te paṇḍitā tamatthaṃ ācikkhantā yoniso bhāsanti ti kusalā chekāpi samānā abhāsitānaṃ kathānaṃ kathaṃ nu atthaṃ ñāṇena nayeyyuṃ upaparikkheyyuṃ ti rājāno ālapati tasmā idaṃ tāva me vadetha
kathaṃ have bhāsati nāgarājā garuḷo pana venateyyo kimāha
gandhabbarājā pana kiṃ vadeti kathaṃ pana kurūnaṃ rājaseṭṭhoti (jā 11030)
tattha ti sakkaṃ sandhāyāha
athassa te imaṃ gāthamāhaṃsu 
khantiṃ have bhāsati nāgarājā appāhāraṃ garuḷo venateyyo
gandhabbarājā rativippahānaṃ akiñcanaṃ kurūnaṃ rājaseṭṭhoti (jā 11031)
tassattho  paṇḍita nāgarājā tāva kopaneyyepi puggale akuppanasaṅkhātaṃ adhivāsanakhantiṃ vaṇṇeti garuḷo appāhāratāsaṅkhātaṃ āhārahetu  pāpassa akaraṇaṃ sakko pañcakāmaguṇaratīnaṃ vippahānaṃ kururājā nippalibodhabhāvaṃ vaṇṇetīti
atha tesaṃ kathaṃ sutvā mahāsatto imaṃ gāthamāha 
sabbāni etāni subhāsitāni na hettha dubbhāsitamatthi kiñci
yasmiñca etāni patiṭṭhitāni arāva  nābhyā susamohitāni
catubbhi dhammehi samaṅgibhūtaṃ taṃ ve naraṃ samaṇamāhu loketi (jā 11032)
tattha ti etāni cattāripi guṇajātāni yasmiṃ puggale sakaṭanābhiyaṃ suṭṭhu samohitāni arā viya patiṭṭhitāni catūhipetehi dhammehi samannāgataṃ puggalaṃ paṇḍitā samaṇanti āhu loketi
evaṃ mahāsatto catunnampi sīlaṃ ekasamameva akāsi taṃ sutvā cattāropi rājāno tassa tuṭṭhā thutiṃ karontā imaṃ gāthamāhaṃsu 
tuvañhi seṭṭho tvamanuttarosi tvaṃ dhammagū dhammavidū sumedho
paññāya pañhaṃ samadhiggahetvā acchecchi dhīro vicikicchitāni
acchecchi kaṅkhaṃ vicikicchitāni cundo yathā nāgadantaṃ kharenāti (jā 11033)
tattha ti tvaṃ anuttaro asi natthi tayā uttaritaro nāma ti dhammassa gopako ceva dhammaññū ca ti pākaṭadhammo ti sundarapañño ti attano paññāya amhākaṃ pañhaṃ suṭṭhu adhigaṇhitvā idamettha kāraṇanti yathābhūtaṃ ñatvā ti tvaṃ dhīro amhākaṃ vicikicchitāni chindi evaṃ chindanto ca chindajja kaṅkhaṃ vicikicchitānīti idaṃ amhākaṃ āyācanaṃ sampādento acchecchi kaṅkhaṃ vicikicchitāni  ti yathā dantakāro kakacena hatthidantaṃ chindeyya evaṃ chindīti attho
evaṃ te cattāropi rājāno tassa pañhabyākaraṇena tuṭṭhamānasā ahesuṃ atha naṃ sakko dibbadukūlena pūjesi garuḷo suvaṇṇamālāya varuṇo nāgarājā maṇinā dhanañcayarājā gavasahassādīhi pūjesi tenevāha 
nīluppalābhaṃ vimalaṃ anagghaṃ vatthaṃ idaṃ dhūmasamānavaṇṇaṃ
pañhassa veyyākaraṇena tuṭṭho dadāmi te dhammapūjāya dhīra
suvaṇṇamālaṃ satapattaphullitaṃ sakesaraṃ ratnasahassamaṇḍitaṃ
pañhassa veyyākaraṇena tuṭṭho dadāmi te dhammapūjāya dhīra
maṇiṃ anagghaṃ ruciraṃ pabhassaraṃ kaṇṭhāvasattaṃ maṇibhūsitaṃ me
pañhassa veyyākaraṇena tuṭṭho dadāmi te dhammapūjāya dhīra
gavaṃ sahassaṃ usabhañca nāgaṃ ājaññayutte ca rathe dasa ime
pañhassa veyyākaraṇena tuṭṭho dadāmi te gāmavarāni soḷasāti (jā 11034-37)
evaṃ sakkādayo  mahāsattaṃ pūjetvā sakaṭṭhānameva agamiṃsu


tesu  nāgarājassa bhariyā vimalādevī nāma sā tassa gīvāya piḷandhanamaṇiṃ apassantī pucchi deva kahaṃ pana te maṇīti bhadde candabrāhmaṇaputtassa vidhurapaṇḍitassa dhammakathaṃ sutvā pasannacitto ahaṃ tena maṇinā taṃ pūjesiṃ na kevalañca ahameva sakkopi taṃ dibbadukūlena pūjesi supaṇṇarājā suvaṇṇamālāya dhanañcayarājā gavassasahassādīhi pūjesīti dhammakathiko so devāti bhadde kiṃ vadesi jambudīpatale buddhuppādo viya pavattati sakalajambudīpe ekasatarājāno tassa madhuradhammakathāya bajjhitvā hatthikantavīṇāsarena paluddhamattavāraṇā viya attano attano rajjāni gantuṃ na icchanti evarūpo so madhuradhammakathikoti tassa guṇaṃ vaṇṇesi sā vidhurapaṇḍitassa guṇakathaṃ sutvā tassa dhammakathaṃ sotukāmā hutvā cintesi sacāhaṃ vakkhāmi deva tassa dhammakathaṃ sotukāmā idha naṃ ānehīti na metaṃ ānessati yaṃnūnāhaṃ tassa me hadaye dohaḷo uppannoti gilānālayaṃ kareyyanti sā tathā katvā siragabbhaṃ pavisitvā attano paricārikānaṃ saññaṃ datvā sirisayane nipajji nāgarājā upaṭṭhānavelāya taṃ apassanto kahaṃ vimalāti paricārikāyo pucchitvā gilānā devāti vutte uṭṭhāyāsanā tassā santikaṃ gantvā sayanapasse nisīditvā sarīraṃ parimajjanto paṭhamaṃ gāthamāha 

 paṇḍu kisiyāsi dubbalā vaṇṇarūpaṃ na tavedisaṃ pure
vimale akkhāhi pucchitā kīdisī tuyhaṃ sarīravedanāti
tattha ti paṇḍupalāsavaṇṇā ti kisā ti appathāmā ti tava vaṇṇasaṅkhātaṃ rūpaṃ pure edisaṃ na hoti niddosaṃ anavajjaṃ taṃ idāni parivattitvā amanuññasabhāvaṃ jātaṃ ti taṃ ālapati
athassa  sā ācikkhantī dutiyaṃ gāthamāha 

 dhammo  manujesu mātīnaṃ dohaḷo nāma janinda vuccati
dhammāhaṭaṃ nāgakuñjara vidhurassa hadayābhipatthayeti
tattha ti sabhāvo nti itthīnaṃ ti nāgajanassa inda ti nāgaseṭṭha ahaṃ dhammena samena asāhasikakammena āhaṭaṃ vidhurassa hadayaṃ abhipatthayāmi taṃ me labhamānāya jīvitaṃ atthi alabhamānāya idheva maraṇanti tassa paññaṃ sandhāyevamāha 
taṃ sutvā nāgarājā tatiyaṃ gāthamāha 

 candaṃ kho tvaṃ dohaḷāyasi sūriyaṃ vā atha vāpi mālutaṃ
dullabhañhi vidhurassa dassanaṃ ko vidhuramidha mānayissatīti
tattha nti asamadhurassa vidhurassa dassanameva dullabhaṃ tassa hi sakalajambudīpe rājāno dhammikaṃ rakkhāvaraṇaguttiṃ paccupaṭṭhāpetvā vicaranti passitumpi naṃ koci na labhati taṃ ko idha ānayissatīti vadati
sā tassa vacanaṃ sutvā alabhamānāya me idheva maraṇanti parivattitvā piṭṭhiṃ datvā sāḷakakaṇṇena mukhaṃ pidahitvā nipajji nāgarājā anattamano sirigabbhaṃ pavisitvā sayanapiṭṭhe nisinno vimalā vidhurapaṇḍitassa hadayamaṃsaṃ āharāpetīti saññī hutvā paṇḍitassa hadayaṃ alabhantiyā vimalāya jīvitaṃ natthi kathaṃ nu kho tassa hadayamaṃsaṃ labhissāmīti cintesi athassa dhītā irandhatī nāma nāgakaññā sabbālaṅkārapaṭimaṇḍitā mahantena sirivilāsena pitu upaṭṭhānaṃ āgantvā pitaraṃ vanditvā ekamantaṃ ṭhitā sā tassa indriyavikāraṃ disvā tāta ativiya domanassappattosi kiṃ nu kho kāraṇanti pucchantī imaṃ gāthamāha 

 kiṃ  nu tāta tuvaṃ pajjhāyasi padumaṃ hatthagataṃva te mukhaṃ
kiṃ nu dummanarūposi  issara mā tvaṃ soci amittatāpanāti
tattha ti punappunaṃ cintesi nti hatthena parimadditaṃ padumaṃ viya te mukhaṃ jātaṃ ti pañcayojanasatikassa mandiranāgabhavanassa sāmīti
dhītu vacanaṃ sutvā nāgarājā tamatthaṃ ārocento āha 

 mātā  hi tava irandhati vidhurassa hadayaṃ dhaniyati
dullabhañhi vidhurassa dassanaṃ ko vidhuramidha mānayissatīti
tattha ti pattheti icchati
atha naṃ nāgarājā amma mama santike vidhuraṃ ānetuṃ samattho natthi tvaṃ mātu jīvitaṃ dehi vidhuraṃ ānetuṃ samatthaṃ bhattāraṃ pariyesāhīti uyyojento upaḍḍhagāthamāha 

 tassa bhattupariyesanaṃ cara yo vidhuramidha mānayissatīti
tattha ti vicara
iti so kilesābhiratabhāvena dhītu ananucchavikaṃ kathaṃ kathesi tamatthaṃ pakāsento satthā āha 
pituno ca sā sutvāna vākyaṃ rattiṃ nikkhamma avassutiṃ carīti
tattha nti bhikkhave sā nāgamāṇavikā pitu vacanaṃ sutvā pitaraṃ assāsetvā mātu santikaṃ gantvā tampi assāsetvā attano sirigabbhaṃ gantvā sabbālaṅkārehi attānaṃ alaṅkaritvā ekaṃ kusumbharattavatthaṃ nivāsetvā ekaṃ ekaṃse katvā tameva rattiṃ udakaṃ dvidhā katvā nāgabhavanato nikkhamma  himavantappadese samuddatīre ṭhitaṃ saṭṭhiyojanubbedhaṃ ekagghanaṃ kāḷapabbataṃ nāma añjanagiriṃ gantvā avassutiṃ cari kilesaavassutiṃ bhattupariyesanaṃ carīti attho
carantī  ca yāni himavante vaṇṇagandhasampannāni pupphāni tāni āharitvā sakalapabbataṃ maṇiagghiyaṃ viya alaṅkaritvā uparitale pupphasanthāraṃ katvā manoramenākārena naccitvā madhuragītaṃ gāyantī sattamaṃ gāthamāha 

 ke gandhabbe rakkhase ca nāge ke kimpurise cāpi mānuse
ke paṇḍite sabbakāmadade dīgharattaṃ bhattā me bhavissatīti
tattha ti ko gandhabbo vā rakkhaso vā nāgo vā ti ko etesu gandhabbādīsu paṇḍito sabbakāmaṃ dātuṃ samattho so vidhurassa hadayamaṃsadohaḷiniyā mama mātu manorathaṃ matthakaṃ pāpetvā mayhaṃ dīgharattaṃ bhattā bhavissatīti
tasmiṃ khaṇe vessavaṇamahārājassa bhāgineyyo puṇṇako nāma yakkhasenāpati tigāvutappamāṇaṃ manomayasindhavaṃ abhiruyha kāḷapabbatamatthakena yakkhasamāgamaṃ gacchanto taṃ tāya gītasaddaṃ assosi anantare attabhāve anubhūtapubbāya itthiyā gītasaddo tassa chaviādīni chinditvā aṭṭhimiñjaṃ āhacca aṭṭhāsi so tāya paṭibaddhacitto hutvā nivattitvā sindhavapiṭṭhe nisinnova bhadde ahaṃ mama paññāya dhammena samena vidhurassa hadayaṃ ānetuṃ samatthomhi tvaṃ mā cintayīti taṃ assāsento aṭṭhamaṃ gāthamāha 

 assāsa hessāmi te pati bhattā te hessāmi anindalocane
paññā hi mamaṃ tathāvidhā assāsa hessasi bhariyā mamāti
tattha ti aninditabbalocane ti vidhurassa hadayamaṃsaṃ āharaṇasamatthā
atha naṃ irandhatī tena hi ehi gacchāma me pitu santikanti ānesi tamatthaṃ pakāsento satthā āha 

 avacāsi puṇṇakaṃ irandhatī pubbapathānugatena cetasā
ehi  gacchāma pitu mamantike esova te etamatthaṃ pavakkhatīti
tattha ti anantare attabhāve bhūtapubbasāmike tasmiṃ pubbapatheneva anugatena ti bhikkhave so yakkhasenāpati evaṃ vatvā imaṃ assapiṭṭhiṃ āropetvā nessāmīti pabbatamatthakā otaritvā tassā gahaṇatthaṃ hatthaṃ pasāresi sā attano hatthaṃ gaṇhituṃ adatvā tena pasāritahatthaṃ sayaṃ gahetvā sāmi nāhaṃ anāthā mayhaṃ pitā varuṇo nāma nāgarājā mātā vimalā nāma devī ehi mama pitu santikaṃ gacchāma eso eva te yathā amhākaṃ maṅgalakiriyāya bhavitabbaṃ evaṃ etamatthaṃ pavakkhatīti avacāsi
evaṃ  vatvā sā yakkhaṃ gahetvā pitu santikaṃ agamāsi tamatthaṃ pakāsento satthā āha 

 alaṅkatā suvasanā mālinī candanussadā
yakkhaṃ hatthe gahetvāna pitusantikupāgamīti
tattha ti attano pituno nāgarañño santikaṃ upāgami
puṇṇakopi yakkho paṭiharitvā nāgarājassa santikaṃ gantvā irandhatiṃ yācanto āha 

 nāgavara vaco suṇohi me patirūpaṃ paṭipajja suṅkiyaṃ
patthemi ahaṃ irandhatiṃ tāya samaṅgiṃ karohi maṃ tuvaṃ

 sataṃ  hatthī sataṃ assā sataṃ assatarīrathā
sataṃ valabhiyo puṇṇā nānāratnassa kevalā
te nāga paṭipajjassu dhītaraṃ dehirandhatinti
tattha nti attano kulapadesānurūpaṃ dhitu suṅkaṃ dhanaṃ paṭipajja gaṇha ti maṃ tāya saddhiṃ samaṅgibhūtaṃ karohi ti bhaṇḍasakaṭiyo ti nānāratanassa sakalaparipuṇṇā
atha naṃ nāgarājā āha 

 yāva āmantaye ñātī mitte ca suhadajjane
anāmanta kataṃ kammaṃ taṃ pacchā anutappatīti
tattha ti bho yakkhasenāpati ahaṃ tuyhaṃ dhītaraṃ demi no na demi thokaṃ pana āgamehi yāva ñātakepi jānāpemi ti itthiyo hi gatagataṭṭhāne abhiramantipi anabhiramantipi anabhiratikāle ñātakādayo amhehi  saddhiṃ anāmantetvā  kataṃ kammaṃ nāma evarūpaṃ hotīti ussukkaṃ na karonti evaṃ taṃ kammaṃ pacchā anutāpaṃ āvahatīti
evaṃ vatvā so bhariyāya vasanaṭṭhānaṃ gantvā tāya saddhiṃ sallapi tamatthaṃ pakāsento satthā āha 

 tato so varuṇo nāgo pavisitvā nivesanaṃ
bhariyaṃ āmantayitvāna idaṃ vacanamabravi

 ayaṃ so puṇṇako yakkho yācatī maṃ irandhatiṃ
bahunā vittalābhena tassa dema piyaṃ mamanti
tattha ti varuṇo puṇṇakaṃ tattheva ṭhapetvā sayaṃ uṭṭhāya yatthassa bhariyā nipannā taṃ nivesanaṃ pavisitvā nti mama piyaṃ dhītaraṃ tassa bahunā vittalābhena demāti pucchati
vimalā  āha 

 na dhanena na vittena labbhā amhaṃ irandhatī
sace ca kho hadayaṃ paṇḍitassa dhammena laddhā idha māhareyya
etena vittena kumāri labbhā nāññaṃ dhanaṃ uttari patthayāmāti
tattha ti amhākaṃ dhītā irandhatī ti etena tuṭṭhikāraṇena
so tāya saddhiṃ mantetvā punadeva puṇṇakena saddhiṃ mantesi tamatthaṃ pakāsento satthā āha 

 tato so varuṇo nāgo nikkhamitvā nivesanā
puṇṇakāmantayitvāna idaṃ vacanamabravi

 na  dhanena na vittena labbhā amhaṃ irandhatī
sace tuvaṃ hadayaṃ paṇḍitasa dhammena laddhā idha māharesi
etena vittena kumāri labbhā nāññaṃ dhanaṃ uttari patthayāmāti
tattha ti puṇṇakaṃ āmantayitvā
puṇṇako āha 

 yaṃ paṇḍitotyeke vadanti loke tameva bāloti punāhu aññe
akkhāhi me vippavadanti ettha kaṃ paṇḍitaṃ nāga tuvaṃ vadesīti
tattha ti so kira hadayaṃ paṇḍitassāti sutvā cintesi yaṃ eke paṇḍitoti vadanti tameva aññe bāloti kathenti kiñcāpi me irandhatiyā vidhuroti akkhātaṃ tathāpi tathato jānituṃ pucchissāmi nanti tasmā evamāha
nāgarājā  āha 

 korabyarājassa dhanañcayassa yadi te suto vidhuro nāma kattā
ānehi taṃ paṇḍitaṃ dhammaladdhā irandhatī padacarā te hotūti
tattha ti dhammena labhitvā ti pādaparicārikā
taṃ sutvā puṇṇako somanassappatto sindhavaṃ nayanatthāya upaṭṭhākaṃ āṇāpesi tamatthaṃ pakāsento satthā āha 

 idañca sutvā varuṇassa vākyaṃ uṭṭhāya yakkho paramappatīto
tattheva santo purisaṃ asaṃsi ānehi ājaññamidheva yuttanti
tattha ti attano upaṭṭhākaṃ āṇāpesi nti kāraṇākāraṇajānanakasindhavaṃ nti kappitaṃ

 jātarūpamayā  kaṇṇā kācamhicamayā khurā
jambonadassa pākassa suvaṇṇassa uracchadoti
tattha ti tameva sindhavaṃ vaṇṇento āha tassa hi manomayassa sindhavassa jātarūpamayā kaṇṇā kācamhicamayā khurā tassa khurā rattamaṇimayāti attho ti jambonadassa pakkassa rattasuvaṇṇassa uracchado
so puriso tāvadeva taṃ sindhavaṃ ānesi puṇṇako taṃ abhiruyha ākāsena vessavaṇassa santikaṃ gantvā nāgabhavanaṃ vaṇṇetvā taṃ pavattiṃ ārocesi tassatthassa pakāsanatthaṃ idaṃ vuttaṃ 

 devavāhavahaṃ yānaṃ assamāruyha puṇṇako
alaṅkato kappitakesamassu pakkāmi vehāyasamantalikkhe

 so  puṇṇako kāmarāgena giddho irandhatiṃ nāgakaññaṃ jigīsaṃ
gantvāna  taṃ bhūtapatiṃ yasassiṃ iccabravī vessavaṇaṃ kuveraṃ

 bhogavatī nāma mandire vāsā hiraññavatīti vuccati
nagare nimmite kañcanamaye maṇḍalassa uragassa niṭṭhitaṃ

 aṭṭālakā oṭṭhagīviyo lohitaṅkassa masāragallino
pāsādettha silāmayā sovaṇṇaratanehi chāditā

 ambā tilakā ca jambuyo sattapaṇṇā mucalindaketakā
piyaṅgu uddālakā sahā uparibhaddakā sinduvārakā

 campeyyakā nāgamallikā bhaginīmālā atha mettha koliyā
ete dumā pariṇāmitā sobhayanti uragassa mandiraṃ

 khajjurettha  silāmayā sovaṇṇadhuvapupphitā bahū
yattha vasatopapātiko nāgarājā varuṇo mahiddhiko

 tassa komārikā bhariyā vimalā kañcanavelliviggahā
kālā taruṇāva uggatā pucimandatthanī cārudassanā

 lākhārasarattasucchavī  kaṇikārāva nivātapupphitā
tidivokacarāva accharā vijjuvabbhaghanā vinissaṭā

 sā  dohaḷinī suvimhitā vidhurassa hadayaṃ dhaniyati
taṃ tesaṃ demi issara tena te denti irandhatiṃ mamanti
tattha nti vahitabboti vāho devasaṅkhātaṃ vāhaṃ vahatīti devavāhavahaṃ yanti etenāti yānaṃ ti maṇḍanavasena susaṃvihitakesamassu devānaṃ pana kesamassukaraṇakammaṃ nāma natthi vicittakathikena pana kathitaṃ nti patthayanto nti visāṇāya rājadhāniyā issararājānaṃ nti evaṃnāmakaṃ ti sampannabhogatāya evaṃladdhanāmaṃ ti mandiraṃ bhavananti attho ti nāgarājassa vasanaṭṭhānattā vāsāti ca kañcanavatiyā suvaṇṇapākārena parikkhittattā hiraññavatīti ca vuccati ti nagaraṃ nimmitaṃ ti suvaṇṇamayaṃ ti bhogamaṇḍalena samannāgatassa nti karaṇapariniṭṭhitaṃ ti oṭṭhagīvāsaṇṭhānena katā rattamaṇimasāragallamayā aṭṭālakā ti ettha nāgabhavane pāsādā ti maṇimayā ti suvaṇṇasaṅkhātehi ratanehi suvaṇṇiṭṭhakāhi chāditāti attho ti sahakārā ti uddālakajātikāyeva rukkhā ti campakā ca nāgā ca mallikā ca ti bhaginīmālā ceva atha ettha nāgabhavane koliyā nāma rukkhā ca ti ete pupphūpagaphalūpagarukkhā aññamaññaṃ saṅghaṭṭasākhatāya pariṇāmitā ākulasamākulā ti khajjurirukkhā ettha ti indanīlamaṇimayā ti te pana suvaṇṇapupphehi niccapupphitā ti yattha nāgabhavane opapātiko nāgarājā vasati ti  suvaṇṇarāsisassirikasarīrā ti vilāsayuttatāya mandavāteritā kālavallipallavā viya uggatā ti nimbaphalasaṇṭhānacūcukā  ti hatthapādatalachaviṃ sandhāya vuttaṃ ti tidasabhavanacarā ti abbhaghanavalāhakantarato nissaṭā vijjulatā viya ti taṃ tassa hadayaṃ ahaṃ tesaṃ demi evaṃ jānassu ti mātulaṃ ālapati
iti so vessavaṇena ananuññāto gantuṃ avisahitvā taṃ anujānāpetuṃ etā ettakā gāthā kathesi vessavaṇo pana tassa kathaṃ na suṇāti kiṃkāraṇā dvinnaṃ devaputtānaṃ vimānaaḍḍaṃ paricchindatīti puṇṇako attano vacanassa assutabhāvaṃ ñatvā jinakadevaputtassa  santike aṭṭhāsi vessavaṇo aḍḍaṃ vinicchinitvā parājitaṃ anuṭṭhāpetvā itaraṃ gaccha tvaṃ tava vimāne vasāhīti āha puṇṇako gaccha tvanti vuttakkhaṇeyeva mayhaṃ mātulena mama pesitabhāvaṃ jānāthāti katipayadevaputte sakkhiṃ katvā heṭṭhā vuttanayeneva sindhavaṃ āharāpetvā abhiruyha pakkāmi tamatthaṃ pakāsento satthā āha 

 so puṇṇako bhūtapatiṃ yasassiṃ āmantaya vessavaṇaṃ kuveraṃ
tattheva santo purisaṃ asaṃsi ānehi ājaññamidheva yuttaṃ

 jātarūpamayā kaṇṇā kācamhicamayā khurā
jambonadassa pākassa suvaṇṇassa uracchado

 devavāhavahaṃ yānaṃ assamāruyha puṇṇako
alaṅkato kappitakesamassu pakkāmi vehāyasamantalikkheti
tattha ti āmantayitvā
so ākāsena gacchantoyeva cintesi vidhurapaṇḍito mahāparivāro na sakkā taṃ gaṇhituṃ dhanañcayakorabyo pana jūtavittako taṃ jūtena  jinitvā vidhuraṃ gaṇhissāmi ghare panassa bahūni ratanāni appagghena lakkhena jūtaṃ na kīḷissati mahaggharatanaṃ harituṃ vaṭṭati aññaṃ ratanaṃ rājā na gaṇhissati rājagahassa sāmantā vepullapabbatabbhantare cakkavattirañño paribhogamaṇiratanaṃ atthi mahānubhāvaṃ taṃ gahetvā tena rājānaṃ palobhetvā jinissāmīti so tathā akāsi tamatthaṃ pakāsento satthā āha 

 so  aggamā rājagahaṃ surammaṃ aṅgassa rañño nagaraṃ durāyutaṃ
pahūtabhakkhaṃ bahuannapānaṃ masakkasāraṃ viya vāsavassa

 mayūrakoñcāgaṇasampaghuṭṭhaṃ  dijābhighuṭṭhaṃ dijasaṅghasevitaṃ
nānāsakuntābhirudaṃ suvaṅgaṇaṃ pupphābhikiṇṇaṃ himavaṃva pabbataṃ

 so puṇṇako vepulamābhirūhi siluccayaṃ kimpurisānuciṇṇaṃ
anvesamāno maṇiratanaṃ uḷāraṃ tamaddasā pabbatakūṭamajjheti
tattha ti tadā aṅgassa raññova magadharajjaṃ ahosi tena vuttaṃ  aṅgassa rañño nagaranti nti paccatthikehi durāyuttaṃ ti masakkasārasaṅkhāte sinerupabbatamatthake māpitattā masakkasāranti laddhanāmaṃ vāsavassa bhavanaṃ viya nti aññehi ca pakkhīhi abhisaṅghuṭṭhaṃ ninnāditaṃ nti madhurassarena gāyantehi viya nānāvidhehi sakuṇehi abhirudaṃ abhigītanti attho nti sundaraaṅgaṇaṃ manuññatalaṃ nti himavantapabbataṃ viya ti bhikkhave so puṇṇako evarūpaṃ vepullapabbataṃ abhiruhi ti pabbatakūṭaantare taṃ maṇiṃ addasa

 disvā  maṇiṃ pabhassaraṃ jātimantaṃ manoharaṃ maṇiratanaṃ uḷāraṃ
daddallamānaṃ yasasā yasassinaṃ obhāsatī vijjurivantalikkhe

 tamaggahī veḷuriyaṃ mahagghaṃ manoharaṃ nāma mahānubhāvaṃ
ājaññamāruyha manomavaṇṇo pakkāmi vehāyasamantalikkheti
tattha nti manasābhipatthitassa dhanassa āharaṇasamatthaṃ nti ujjalamānaṃ ti parivāramaṇigaṇena ti taṃ maṇiratanaṃ ākāse vijjuriva obhāsati ti taṃ maṇiratanaṃ aggahesi taṃ pana maṇiratanaṃ kumbhiro nāma yakkho kumbhaṇḍasahassaparivāro rakkhati so pana tena kujjhitvā olokitamatteneva bhītatasito palāyitvā cakkavāḷapabbataṃ patvā kampamāno olokento aṭṭhāsi iti taṃ palāpetvā puṇṇako maṇiratanaṃ aggahesi ti manasā cintitaṃ dhanaṃ āharituṃ sakkotīti evaṃladdhanāmaṃ
iti  so taṃ gahetvā ākāsena gacchanto taṃ nagaraṃ patto tamatthaṃ pakāsento satthā āha 

 so aggamā nagaramindapatthaṃ oruyhupāgacchi sabhaṃ kurūnaṃ
samāgate  ekasataṃ samagge avhettha yakkho avikampamāno

 ko nīdha raññaṃ varamābhijeti kamābhijeyyāma varaddhanena
kamanuttaraṃ ratanavaraṃ jināma ko vāpi no jeti varaddhanenāti
tattha nti bhikkhave so puṇṇako assapiṭṭhito oruyha assaṃ adissamānarūpaṃ ṭhapetvā māṇavakavaṇṇena kurūnaṃ sabhaṃ upagato nti ekasatarājāno achambhīto hutvā ko nīdhātiādīni vadanto jūtena avhettha ti ko nu imasmiṃ rājasamāgame nti rājūnaṃ antare ti amhākaṃ santakaṃ seṭṭharatanaṃ abhijeti ahaṃ jināmīti vattuṃ ussahati ti kaṃ vā mayaṃ jineyyāma ti uttamadhanena nti jinanto ca kataraṃ rājānaṃ anuttaraṃ ratanavaraṃ jināma ti atha vā ko nāma rājā amhe varadhanena jeti iti so catūhi padehi korabyameva ghaṭṭeti
atha rājā mayā ito pubbe evaṃ sūro hutvā kathento nāma na diṭṭhapubbo ko nu kho esoti cintetvā pucchanto gāthamāha 

 kuhiṃ nu raṭṭhe tava jātibhūmi na korabyasseva vaco tavedaṃ
abhītosi no vaṇṇanibhāya sabbe akkhāhi me nāmañca bandhave cāti
tattha ti kururaṭṭhavāsikasseva tava vacanaṃ na hoti
taṃ sutvā itaro ayaṃ rājā mama nāmaṃ pucchati puṇṇako ca nāma dāso hoti sacāhaṃ puṇṇakosmīti vakkhāmi esa dāso tasmā maṃ pagabbhatāya evaṃ vadetīti avamaññissati anantarātīte attabhāve nāmamassa kathessāmīti cintetvā gāthamāha 

 kaccāyano  māṇavakosmi rāja anūnanāmo iti mavhayanti
aṅgesu  me ñātayo bandhavā ca akkhena devasmi idhānupattoti
tattha ti na ūnanāmo iminā attano puṇṇakanāmameva paṭicchannaṃ katvā katheti ti iti maṃ avhayanti pakkosanti  ti aṅgaraṭṭhe kālacampānagare vasanti ti deva jūtakīḷanatthena idha anuppattosmi
atha rājā māṇava tvaṃ jūtena jito kiṃ dassasi kiṃ te atthīti pucchanto gāthamāha 

 kiṃ māṇavassa ratanāni atthi ye taṃ jinanto hare akkhadhutto
bahūni rañño ratanāni atthi te tvaṃ daliddo kathamavhayesīti
tassattho  kittakāni bhoto māṇavassa ratanāni atthi ye taṃ jinanto akkhadhutto āharāti vatvā hareyya rañño pana nivesane bahūni ratanāni atthi te rājāno evaṃ bahudhane tvaṃ daliddo samāno kathaṃ jūtena avhayasīti
tato puṇṇako gāthamāha 

 manoharo nāma maṇī mamāyaṃ manoharaṃ maṇiratanaṃ uḷāraṃ
imañca ājaññamamittatāpanaṃ etaṃ me jinitvā hare akkhadhuttoti
pāḷipotthakesu pana maṇi mama vijjati lohitaṅkoti likhitaṃ so pana maṇi veḷuriyo tasmā idameva sameti
tattha nti imaṃ ājānīyassañca maṇiñcāti etaṃ me ubhayaṃ hareyya akkhadhuttoti assaṃ dassetvā evamāha
taṃ sutvā rājā gāthamāha 

 eko  maṇī māṇava kiṃ karissati ājāniyeko pana kiṃ karissati
bahūni rañño maṇiratanāni atthi ājāniyā vātajavā anappakāti


so  rañño kathaṃ sutvā mahārāja kiṃ nāma etaṃ vadetha eko asso assasahassaṃ lakkhaṃ hoti eko maṇi maṇisahassaṃ lakkhaṃ hoti na hi sabbe assā ekasadisā imassa tāva javaṃ passathāti vatvā assaṃ abhiruhitvā pākāramatthakena pesesi sattayojanikaṃ nagaraṃ assehi gīvāya gīvaṃ paharantehi parikkhittaṃ viya ahosi athānukkamena assopi na paññāyi yakkhopi na paññāyi udare baddharattapaṭova paññāyi so assato oruyha diṭṭho mahārāja assassa vegoti vatvā āma diṭṭhoti vutte idāni puna passa mahārājāti vatvā assaṃ antonagare uyyāne pokkharaṇiyā udakapiṭṭhe pesesi khuraggāni atementova pakkhandi atha naṃ padumapattesu vicarāpetvā pāṇiṃ paharitvā hatthaṃ pasāresi asso āgantvā pāṇitale patiṭṭhāsi tato vaṭṭate evarūpaṃ assaratanaṃ narindāti vatvā vaṭṭatīti vutte mahārāja assaratanaṃ tāva tiṭṭhatu maṇiratanassa mahānubhāvaṃ passāti vatvā tassānubhāvaṃ pakāsento āha 

 idañca me maṇiratanaṃ passa tvaṃ dvipaduttama
itthīnaṃ viggahā cettha purisānañca viggahā

 migānaṃ viggahā cettha sakuṇānañca viggahā
nāgarājā supaṇṇā ca maṇimhi passa nimmitanti
tattha nti etasmiñhi maṇiratane alaṅkatapaṭiyattā anekā itthiviggahā purisaviggahā nānappakārā migapakkhisaṅghā senaṅgādīni ca paññāyanti tāni dassento evamāha nti idaṃ evarūpaṃ accherakaṃ maṇimhi nimmitaṃ passa
aparampi passāhīti vatvā gāthā āha 

 hatthānīkaṃ  rathānīkaṃ asse pattī ca vammine
caturaṅginimaṃ senaṃ maṇimhi passa nimmitaṃ

 hatthārohe  anīkaṭṭhe rathike pattikārake
balaggāni viyūḷhāni maṇimhi passa nimmitanti
tattha ti balāneva ti byūhavasena ṭhitāni

 puraṃ  uddhāpasampannaṃ bahupākāratoraṇaṃ
siṅghāṭake subhūmiyo maṇimhi passa nimmitaṃ

 esikā parikhāyo ca palikhaṃ aggaḷāni ca
aṭṭālake ca dvāre ca maṇimhi passa nimmitanti
tattha nti nagaraṃ nti pākāravatthunā sampannaṃ nti uccapākāratoraṇanagaradvārena sampannaṃ ti vīthicatukkāni ti nagarūpacāre vicittā ramaṇīyabhūmiyo ti nagaradvāresu uṭṭhāpite esikatthambhe nti palighaṃ ayameva vā pāṭho ti nagaradvārakavāṭāni ti gopurāni ca

 passa toraṇamaggesu nānādijagaṇā bahū
haṃsā koñcā mayūrā ca cakkavākā ca kukkuhā

 kuṇālakā bahū citrā sikhaṇḍī jīvajīvakā
nānādijagaṇākiṇṇaṃ maṇimhi passa nimmitanti
tattha ti etasmiṃ nagare toraṇaggesu ti kāḷakokilā ti citrapattakokilā

 passa nagaraṃ supākāraṃ abbhutaṃ lomahaṃsanaṃ
samussitadhajaṃ rammaṃ soṇṇavālukasanthataṃ

 passettha  paṇṇasālāyo vibhattā bhāgaso mitā
nivesane nivese ca sandhibyūhe pathaddhiyoti
tattha nti kañcanapākāraparikkhittaṃ ti nānābhaṇḍapuṇṇe āpaṇe ti gehāni ceva gehavatthūni ca ti gharasandhiyo ca anibbiddharacchā ca ti nibbiddhavīthiyo

 pānāgāre  ca soṇḍe ca sūnā odaniyā gharā
vesī ca gaṇikāyo ca maṇimhi passa nimmitaṃ

 mālākāre ca rajake gandhike atha dussike
suvaṇṇakāre maṇikāre maṇimhi passa nimmitaṃ

 āḷārike ca sūde ca naṭanāṭakagāyino
pāṇissare kumbhathūnike maṇimhi passa nimmitanti
tattha ti attano anurūpehi kaṇṭhakaṇṇapilandhanehi samannāgate āpānabhūmiṃ  sajjetvā nisinne surāsoṇḍe ca ti pūvapāke ti bhattakārake ti pāṇippahārena gāyante ti ghaṭadaddarivādake

 passa bherī mudiṅgā ca saṅkhā paṇavadindimā
sabbañca tāḷāvacaraṃ maṇimhi passa nimmitaṃ

 sammatālañca vīṇañca naccagītaṃ suvāditaṃ
tūriyatāḷitasaṅghuṭṭhaṃ maṇimhi passa nimmitaṃ

 laṅghikā muṭṭhikā cettha māyākārā ca sobhiyā
vetālike ca jalle ca maṇimhi passa nimmitanti
tattha ti khadirādisammañceva kaṃsatālañca nti nānātūriyānaṃ  tāḷitehi saṅghuṭṭhaṃ ti muṭṭhikamallā ti nagarasobhanā itthī ca sampannarūpā purisā ca ti vetālauṭṭhāpake ti massūni karonte nhāpite

 samajjā cettha vattanti ākiṇṇā naranāribhi
mañcātimañce bhūmiyo maṇimhi passa nimmitanti
tattha ti mañcānaṃ upari baddhamañce ti ramaṇīyā samajjabhūmiyo

 passa  malle samajjasmiṃ phoṭente diguṇaṃ bhujaṃ
nihate nihatamāne ca maṇimhi passa nimmitanti
tattha nti mallaraṅge ti nihanitvā jinitvā ṭhite ti parājite

 passa pabbatapādesu nānāmigagaṇā bahū
sīhā byagghā varāhā ca acchakokataracchayo

 palāsādā gavajā ca mahiṃsā rohitā rurū
eṇeyyā ca varāhā ca gaṇino nīkasūkarā

 kadalimigā bahū citrā biḷārā sasakaṇṭakā
nānāmigagaṇākiṇṇaṃ maṇimhi passa nimmitanti
tattha ti khaggamigā palatātipi pāṭho ti gavayā ti ekā migajātikā tathā gaṇino ceva nīkasūkarā cati nānappakārā citrā migāti araññabiḷārā ti sasā ca kaṇṭakā ca

 najjāyo  suppatitthāyo soṇṇavālukasanthatā
acchā savanti ambūni macchagumbanisevitā

 kumbhīlā  makarā cettha susumārā ca kacchapā
pāṭhīnā pāvusā macchā balajā muñcarohitāti
tattha ti nadiyo ti suvaṇṇavālukāya santhatatalā ti ime evarūpā jalacarā antonadiyaṃ vicaranti tepi maṇimhi passāhīti

 nānādijagaṇākiṇṇā nānādumagaṇāyutā
veḷuriyakarodāyo maṇimhi passa nimmitanti
tattha ti veḷuriyapāsāṇe paharitvā saddaṃ karontiyo evarūpā najjāyoti

 passettha pokkharaṇiyo suvibhattā catuddisā
nānādijagaṇākiṇṇā puthulomanisevitā

 samantodakasampannaṃ mahiṃ sāgarakuṇḍalaṃ
upetaṃ vanarājehi maṇimhi passa nimmitanti
tattha ti mahāmacchehi nisevitā ti vanarājīhi ayameva vā pāṭho

 purato videhe passa goyāniye ca pacchato
kuruyo jambudīpañca maṇimhi passa nimmitaṃ

 passa candaṃ sūriyañca obhāsante catuddisā
sineruṃ anupariyante maṇimhi passa nimmitaṃ

 sineruṃ himavantañca sāgarañca mahītalaṃ
cattāro ca mahārāje maṇimhi passa nimmitaṃ

 ārāme  vanagumbe ca pāṭiye ca siluccaye
ramme kimpurisākiṇṇe maṇimhi passa nimmitaṃ

 phārusakaṃ cittalataṃ missakaṃ nandanaṃ vanaṃ
vejayantañca pāsādaṃ maṇimhi passa nimmitaṃ

 sudhammaṃ tāvatiṃsañca pārichattañca pupphitaṃ
erāvaṇaṃ nāgarājaṃ maṇimhi passa nimmitaṃ

 passettha devakaññāyo nabhā vijjurivuggatā
nandane vicarantiyo maṇimhi passa nimmitaṃ

 passettha  devakaññāyo devaputtapalobhinī
devaputte ramamāne maṇimhi passa nimmitanti
tattha ti pubbavidehadīpaṃ ti aparagoyānadīpaṃ ti uttarakuru ca dakkhiṇato jambudīpañca ti ete candimasūriye sineruṃ anupariyāyante ti pattharitvā ṭhapite viya piṭṭhipāsāṇe

 parosahassapāsāde veḷuriyaphalasanthate
pajjalante ca vaṇṇena maṇimhi passa nimmitaṃ

 tāvatiṃse ca yāme ca tusite cāpi nimmite
paranimmitavasavattino maṇimhi passa nimmitaṃ

 passettha pokkharaṇiyo vippasannodikā sucī
mandālakehi sañchannā padumuppalakehi cāti
tattha nti tāvatiṃsabhavane atirekasahassapāsāde

 dasettha  rājiyo setā dasa nīlā manoramā
cha piṅgalā pannarasa haliddā ca catuddasa

 vīsati tattha sovaṇṇā vīsati rajatāmayā
indagopakavaṇṇābhā tāva dissanti tiṃsati

 dasettha kāḷiyo chacca mañjeṭṭhā pannavīsati
missā bandhukapupphehi nīluppalavicittikā

 evaṃ sabbaṅgasampannaṃ accimantaṃ pabhassaraṃ
odhisuṅkaṃ mahārāja passa tvaṃ dvipaduttamāti
tattha ti etasmiṃ maṇikkhandhe dasa setarājiyo ti cha ca pannarasa cāti ekavīsati piṅgalarājiyo  ti haliddavaṇṇā catuddasa ti indagopakavaṇṇābhā tiṃsa rājiyo ti dasa ca cha ca soḷasa kāḷarājiyo ti pañcavīsati mañjeṭṭhavaṇṇā pabhassarā ti kāḷamañjeṭṭhavaṇṇarājiyo etehi missā vicittikā passa ettha hi kāḷarājiyo bandhujīvakapupphehi missā mañjeṭṭharājiyo nīluppalehi vicittikā nti suṅkakoṭṭhāsaṃ yo maṃ jūte jinissati tassimaṃ suṅkakoṭṭhāsaṃ passāti vadati aṭṭhakathāyaṃ pana hotu suṅkaṃ mahārājātipi pāṭho tassattho  dvipaduttama passa tvaṃ imaṃ evarūpaṃ maṇikkhandhaṃ idameva mahārāja suṅkaṃ hotu yo maṃ jūte jinissati tassidaṃ bhavissatīti


evaṃ  vatvā puṇṇako mahārāja ahaṃ tāva jūte parājito imaṃ maṇiratanaṃ dassāmi tvaṃ pana kiṃ dassasīti āha tāta mama sarīrañca deviñca setacchattañca ṭhapetvā sesaṃ mama santakaṃ suṅkaṃ hotūti tena hi deva mā cirāyi ahaṃ dūrāgato khippaṃ jūtamaṇḍalaṃ sajjāpehīti rājā amacce āṇāpesi te khippaṃ jūtamaṇḍalaṃ sajjetvā  rañño varapotthakattharaṇaṃ santharitvā sesarājūnañcāpi āsanāni paññapetvā puṇṇakassapi patirūpaṃ āsanaṃ paññapetvā rañño kālaṃ ārocayiṃsu tato puṇṇako rājānaṃ gāthāya ajjhabhāsi 

 upāgataṃ rāja mupehi lakkhaṃ netādisaṃ maṇiratanaṃ tavatthi
dhammena jissāma asāhasena jito ca no khippamavākarohīti
tassattho  mahārāja jūtasālāya kammaṃ upāgataṃ niṭṭhitaṃ etādisaṃ maṇiratanaṃ tava natthi mā papañcaṃ karohi upehi lakkhaṃ akkhehi kīḷanaṭṭhānaṃ  upagaccha kīḷantā ca mayaṃ dhammena jissāma dhammeneva no asāhasena jayo hotu sace pana tvaṃ jito bhavissasi atha no khippamavākarohi papañcaṃ akatvāva jito dhanaṃ dadeyyāsīti vuttaṃ hoti
atha naṃ rājā māṇava tvaṃ maṃ rājāti mā bhāyi dhammeneva no asāhasena jayaparājayo bhavissatīti āha taṃ sutvā puṇṇako amhākaṃ dhammeneva jayaparājayabhāvaṃ jānāthāti tepi rājāno sakkhiṃ karonto gāthamāha 

 pañcāla paccuggata sūrasena macchā ca maddā saha kekakebhi
passantu note asaṭhena yuddhaṃ na no sabhāyaṃ na karonti kiñcīti
tattha ti uggatattā paññātattā pākaṭattā pañcālarājānamevālapati ti tvañca samma maccharāja ti maddarāja ti kekakebhināmena janapadena saha vattamānakekakebhirāja tvañca atha vā  sahasaddaṃ kekakebhīti padassa pacchato ṭhapetvā paccuggatasaddañca sūrasenavisesanaṃ katvā pañcālapaccuggatasūrasena macchā ca maddā ca kekakebhi saha sesarājāno cāti evamettha attho daṭṭhabbo ti amhākaṃ dvinnaṃ ete rājāno asaṭhena akkhayuddhaṃ passantu ti ettha ti nipātamattaṃ sabhāyaṃ kiñci sakkhiṃ na na karonti khattiyepi brāhmaṇepi karontiyeva tasmā sace kiñci akāraṇaṃ uppajjati na no sutaṃ na no diṭṭhanti vattuṃ na labhissatha appamattā hothāti
evaṃ yakkhasenāpati rājāno sakkhiṃ akāsi rājāpi ekasatarājaparivuto puṇṇakaṃ gahetvā  jūtasālaṃ pāvisi sabbepi patirūpāsanesu nisīdiṃsu rajataphalake suvaṇṇapāsake ṭhapayiṃsu puṇṇako turitaturito āha mahārāja pāsakesu āyā nāma mālikaṃ sāvaṭṭaṃ bahulaṃ santibhadrādayo catuvīsati tesu tumhe attano ruccanakaṃ āyaṃ gaṇhathāti rājā sādhūti bahulaṃ gaṇhi puṇṇako  sāvaṭṭaṃ gaṇhi atha naṃ rājā āha tena hi tāva māṇava pāsake pātehīti mahārāja paṭhamaṃ mama vāro na pāpuṇāti tumhe pātethāti vutte rājā sādhūti sampaṭicchi tassa pana tatiye attabhāve mātubhūtapubbā ārakkhadevatā tassā ānubhāvena rājā jūte jināti sā tassa avidūre ṭhitā ahosi rājā devadhītaraṃ anussaritvā jūtagītaṃ gāyanto imā gāthā āha 
sabbā nadī vaṅkagatī sabbe kaṭṭhamayā vanā
sabbitthiyo kare pāpaṃ labhamāne nivātake (jā 221308)
atha passatu maṃ amma vijayaṃ me padissatu
anukampāhi me amma mahantaṃ jayamessatu
devate tvajja rakkha devi passa mā maṃ vibhāveyya
anukampakā patiṭṭhā ca passa bhadrāni rakkhituṃ
jambonadamayaṃ pāsaṃ caturaṃsamaṭṭhaṅguli
vibhāti parisamajjhe sabbakāmadado bhava
devate me jayaṃ dehi passa maṃ appabhāginaṃ
mātānukampako poso sadā bhadrāni passati
aṭṭhakaṃ mālikaṃ vuttaṃ sāvaṭṭañca chakaṃ mataṃ
catukkaṃ bahulaṃ ñeyyaṃ dvibindusantibhadrakaṃ
catuvīsati āyā ca munindena pakāsitāti
rājā evaṃ jūtagītaṃ gāyitvā pāsake hatthena parivattetvā ākāse khipi puṇṇakassa ānubhāvena pāsakā rañño parājayāya bhassanti rājā jūtasippamhi atikusalatāya pāsake attano  parājayāya  bhassante ñatvā ākāseyeva saṅkaḍḍhanto gahetvā puna ākāse khipi dutiyampi attano parājayāya bhassante ñatvā tatheva aggahesi tato puṇṇako cintesi ayaṃ rājā mādisena yakkhena saddhiṃ jūtaṃ kīḷanto bhassamāne pāsake saṅkaḍḍhitvā gaṇhāti kiṃ nu kho kāraṇanti so olokento tassa ārakkhadevatāya ānubhāvaṃ ñatvā akkhīni ummīletvā kuddho viya naṃ olokesi sā bhītatasitā  palāyitvā cakkavāḷapabbatamatthakaṃ patvā kampamānā oloketvā aṭṭhāsi rājā tatiyampi pāsake khipitvā attano parājayāya bhassante ñatvāpi puṇṇakassānubhāvena hatthaṃ pasāretvā gaṇhituṃ nāsakkhi te rañño parājayāya patiṃsu athassa parājitabhāvaṃ ñatvā puṇṇako apphoṭetvā mahantena saddena jitaṃ meti tikkhattuṃ sīhanādaṃ nadi so saddo sakalajambudīpaṃ phari tamatthaṃ pakāsento satthā āha 

 te pāvisuṃ akkhamadena mattā rājā kurūnaṃ puṇṇako cāpi yakkho
rājā kaliṃ viccinamaggahesi kaṭaṃ aggahī puṇṇako nāma yakkho

 te tattha jūte ubhaye samāgate raññaṃ sakāse sakhīnañca majjhe
ajesi yakkho naravīraseṭṭhaṃ tatthappanādo tumulo babhūvāti
tattha nti jūtasālaṃ pavisiṃsu nti rājā catuvīsatiyā āyesu vicinanto kaliṃ parājayaggāhaṃ aggahesi ti puṇṇako nāma yakkho jayaggāhaṃ gaṇhi ti te tattha jūte samāgatā ubho jūtaṃ kīḷiṃsūti attho nti atha tesaṃ ekasatarājūnaṃ sakāse avasesānañca sakhīnaṃ majjhe so yakkho naravīraseṭṭhaṃ rājānaṃ ajesi ti tasmiṃ jūtamaṇḍale rañño parājitabhāvaṃ jānātha jitaṃ me jitaṃ meti mahanto saddo ahosi
rājā parājito anattamano ahosi atha naṃ samassāsento puṇṇako gāthamāha 

 jayo  mahārāja parājayo ca āyūhataṃ aññatarassa hoti
janinda jīnosi varaddhanena jito ca me khippamavākarohīti
tattha nti dvinnaṃ vāyāmamānānaṃ aññatarassa eva hoti tasmā parājitomhīti  mā cintayi ti parihīnosi ti paramadhanena ti khippaṃ me jayaṃ dhanaṃ dehīti
atha naṃ rājā gaṇha tātāti vadanto gāthamāha 

 hatthī gavāssā maṇikuṇḍalā ca yañcāpi mayhaṃ ratanaṃ pathabyā
gaṇhāhi kaccāna varaṃ dhanānaṃ ādāya yenicchasi tena gacchāti
puṇṇako āha 

 hatthī gavāssā maṇikuṇḍalā ca yañcāpi tuyhaṃ ratanaṃ pathabyā
tesaṃ varo vidhuro nāma kattā so me jito taṃ me avākarohīti
tattha ti mayā hi tava vijite uttamaṃ ratanaṃ jitaṃ so ca sabbaratanānaṃ varo vidhuro tasmā deva so mayā jito nāma hoti taṃ me dehīti
rājā āha 

 attā ca me so saraṇaṃ gatī ca dīpo ca leṇo ca parāyaṇo ca
asantuleyyo mama so dhanena pāṇena me sādiso esa kattāti
tattha ti so mayhaṃ attā ca mayā ca attānaṃ ṭhapetvā sesaṃ dassāmīti vuttaṃ tasmā taṃ mā gaṇhi na kevalañca attāva  atha kho me so saraṇañca gati ca dīpo ca leṇo ca parāyaṇo ca ti sattavidhena ratanena saddhiṃ na tuletabboti
puṇṇako āha 

 ciraṃ vivādo mama tuyhañcassa kāmañca pucchāma tameva gantvā
esova  no vivaratu etamatthaṃ yaṃ vakkhatī hotu kathā ubhinnanti
tattha nti so tava attā vā na vāti etamatthaṃ esova pakāsetu nti yaṃ so vakkhati sāyeva no ubhinnaṃ kathā hotu taṃ pamāṇaṃ hotūti attho
rājā āha 

 addhā hi saccaṃ bhaṇasi na ca māṇava sāhasaṃ
tameva gantvā pucchāma tena tussāmubho janāti
tattha nti mayhaṃ pasayha sāhasikavacanaṃ na ca bhaṇasi
evaṃ vatvā rājā ekasatarājāno puṇṇakañca gahetvā tuṭṭhamānaso vegena dhammasabhaṃ agamāsi paṇḍitopi āsanā oruyha rājānaṃ vanditvā ekamantaṃ aṭṭhāsi atha puṇṇako mahāsattaṃ āmantetvā paṇḍita tvaṃ dhamme ṭhito jīvitahetupi musāvādaṃ na bhaṇasīti kittisaddo te sakalaloke phuṭo ahaṃ pana te ajja dhamme ṭhitabhāvaṃ jānissāmīti vatvā gāthamāha 

 saccaṃ nu devā vidahū kurūnaṃ dhamme ṭhitaṃ vidhuraṃ nāmamaccaṃ
dāsosi rañño uda vāsi ñāti vidhuroti saṅkhā katamāsi loketi
tattha nti kurūnaṃ raṭṭhe vidhuro nāma amacco dhamme ṭhito jīvitahetupi musāvādaṃ na  bhaṇatīti evaṃ devā vidahū vidahanti kathenti pakāsenti evaṃ vidahamānā te devā saccaṃ nu vidahanti udāhu abhūtavādāyeveteti ti yā esā tava vidhuroti loke saṅkhā paññatti sā katamā āsi tvaṃ pakāsehi kiṃ nu rañño dāso nīcatarajātiko udāhu samo vā uttaritaro vā ñātīti idaṃ tāva me ācikkha dāsosi rañño uda vāsi ñātīti
atha mahāsatto ayaṃ maṃ evaṃ pucchati ahaṃ kho panetaṃ rañño ñātītipi rañño uttaritarotipi rañño na kiñci homītipi saññāpetuṃ sakkomi evaṃ santepi imasmiṃ loke  saccasamo avassayo  nāma natthi saccameva kathetuṃ vaṭṭatīti cintetvā māṇava nevāhaṃ rañño ñāti na uttaritaro catunnaṃ pana dāsānaṃ aññataroti dassetuṃ gāthādvayamāha 

 āmāyadāsāpi bhavanti heke dhanena kītāpi bhavanti dāsā
sayampi heke upayanti dāsā bhayā paṇunnāpi bhavanti dāsā

 ete narānaṃ caturova dāsā addhā hi yonito ahampi jāto
bhavo ca rañño abhavo ca rañño dāsāhaṃ devassa parampi gantvā
dhammena maṃ māṇava tuyha dajjāti
tattha ti dāsiyā kucchimhi jātadāsā ti ye keci upaṭṭhākajātikā sabbe te sayaṃ dāsabhāvaṃ upagatā dāsā nāma ti rājabhayena vā corabhayena vā attano vasanaṭṭhānato paṇunnā karamarā hutvā paravisayaṃ gatāpi dāsāyeva nāma ti māṇava ekaṃseneva ahampi catūsu dāsayonīsu ekato sayaṃ dāsayonito nibbattadāso ti rañño  vuḍḍhi vā hotu avuḍḍhi vā na sakkā mayā musā bhāsituṃ ti dūraṃ gantvāpi ahaṃ devassa dāsoyeva ti maṃ rājā jayadhanena khaṇḍetvā tuyhaṃ dento dhammena sabhāvena dadeyyāti
taṃ sutvā puṇṇako haṭṭhatuṭṭho puna apphoṭetvā gāthamāha 

 ayaṃ dutīyo vijayo mamajja puṭṭho hi kattā vivarettha pañhaṃ
adhammarūpo vata rājaseṭṭho subhāsitaṃ nānujānāsi mayhanti
tattha ti ayaṃ rājaseṭṭho adhammarūpo vata nti vidhurapaṇḍitena sukathitaṃ suvinicchitaṃ nti idānetaṃ vidhurapaṇḍitaṃ mayhaṃ kasmā nānujānāsi kimatthaṃ na desīti vadati
taṃ sutvā rājā anattamano hutvā paṇḍito mādisaṃ yasadāyakaṃ anoloketvā idāni diṭṭhaṃ  māṇavakaṃ oloketīti mahāsattassa kujjhitvā māṇava sace so dāso me bhaveyya taṃ gahetvā gacchāti vatvā gāthamāha 

 evaṃ  ce no so vivarettha pañhaṃ dāsohamasmi na ca khosmi ñāti
gaṇhāhi kaccāna varaṃ dhanānaṃ ādāya yenicchasi tena gacchāti
tattha nti sace so amhākaṃ pañhaṃ dāsohamasmi na ca khosmi ñātīti evaṃ vivari ettha parisamaṇḍale atha kiṃ acchasi sakalaloke dhanānaṃ varaṃ etaṃ gaṇha gahetvā ca pana yena icchasi tena gacchāti


evañca  pana vatvā rājā cintesi paṇḍitaṃ gahetvā māṇavo yathāruci gamissati tassa gatakālato paṭṭhāya mayhaṃ madhuradhammakathā dullabhā bhavissati yaṃnūnāhaṃ imaṃ attano ṭhāne ṭhapetvā alaṅkatadhammāsane nisīdapetvā gharāvāsapañhaṃ puccheyyanti atha naṃ rājā evamāha paṇḍita tumhākaṃ gatakāle mama madhuradhammakathā dullabhā bhavissati alaṅkatadhammāsane nisīdāpetvā attano ṭhāne ṭhatvā mayhaṃ gharāvāsapañhaṃ kathethāti so sādhūti sampaṭicchitvā alaṅkatadhammāsane nisīditvā raññā pañhaṃ puṭṭho vissajjesi tatrāyaṃ pañho 

 vidhura vasamānassa gahaṭṭhassa sakaṃ gharaṃ
khemā vutti kathaṃ assa kathaṃ nu assa saṅgaho

 abyābajjhaṃ kathaṃ assa saccavādī ca māṇavo
asmā lokā paraṃ lokaṃ kathaṃ pecca na socatīti
tattha ti kathaṃ gharāvāsaṃ vasantassa gahaṭṭhassa khemā nibbhayā vutti bhaveyya ti catubbidho saṅgahavatthusaṅkhāto saṅgaho tassa kathaṃ bhaveyya  nti niddukkhatā ti kathaṃ nu māṇavo saccavādī nāma bhaveyya ti paralokaṃ gantvā
taṃ sutvā paṇḍito rañño pañhaṃ kathesi tamatthaṃ pakāsento satthā āha 

 taṃ tattha gatimā dhitimā matimā atthadassimā
saṅkhātā sabbadhammānaṃ vidhuro etadabravi

 na sādhāraṇadārassa na bhuñje sādumekako
na seve lokāyatikaṃ netaṃ paññāya vaḍḍhanaṃ

 sīlavā vattasampanno appamatto vicakkhaṇo
nivātavutti atthaddho surato sakhilo mudu

 saṅgahetā  ca mittānaṃ saṃvibhāgī vidhānavā
tappeyya annapānena sadā samaṇabrāhmaṇe

 dhammakāmo sutādhāro bhaveyya paripucchako
sakkaccaṃ payirupāseyya sīlavante bahussute

 gharamāvasamānassa gahaṭṭhassa sakaṃ gharaṃ
khemā vutti siyā evaṃ evaṃ nu assa saṅgaho

 abyābajjhaṃ siyā evaṃ saccavādī ca māṇavo
asmā lokā paraṃ lokaṃ evaṃ pecca na socatīti
tattha ti bhikkhave taṃ rājānaṃ tattha dhammasabhāyaṃ ñāṇagatiyā  abbocchinnavīriyena  bhūrisamāya vipulāya paññāya  saṇhasukhumatthadassinā ñāṇena  paricchinditvā jānanañāṇasaṅkhātāya paññāya sabbadhammānaṃ  vidhurapaṇḍito etaṃ na sādhāraṇadārassātiādivacanaṃ abravi tattha yo paresaṃ dāresu aparajjhati  so sādhāraṇadāro nāma tādiso na assa bhaveyya ti sādurasaṃ paṇītabhojanaṃ aññesaṃ adatvā ekakova na bhuñjeyya nti anatthanissitaṃ saggamaggānaṃ adāyakaṃ aniyyānikaṃ vitaṇḍasallāpaṃ lokāyatikavādaṃ na seveyya nti na hi etaṃ lokāyatikaṃ paññāya vaḍḍhanaṃ ti akhaṇḍehi pañcahi sīlehi samannāgato ti gharāvāsavattena vā rājavattena vā samannāgato ti kusaladhammesu appamatto ti atimānaṃ akatvā nīcavutti ovādānusāsanipaṭicchako ti thaddhamacchariyavirahito ti soraccena samannāgato ti pemanīyavacano ti kāyavācācittehi apharuso
nti kalyāṇamittānaṃ saṅgahakaro dānādīsu yo yena saṅgahaṃ icchati tassa teneva saṅgāhako ti dhammikasamaṇabrāhmaṇānañceva kapaṇaddhikavaṇibbakayācakādīnañca saṃvibhāgakaro ti imasmiṃ kāle kasituṃ vaṭṭati imasmiṃ kāle vapituṃ vaṭṭatīti evaṃ sabbakiccesu vidhānasampanno ti gahitagahitabhājanāni  pūretvā dadamāno tappeyya ti paveṇidhammampi sucaritadhammampi kāmayamāno patthayamāno ti sutassa ādhārabhūto ti dhammikasamaṇabrāhmaṇe upasaṅkamitvā kiṃ bhante kusalantiādivacanehi paripucchanasīlo nti gāravena ti saṅgahopissa evaṃ kato nāma bhaveyya ti evaṃ paṭipannoyeva sabhāvavādī nāma siyā
evaṃ mahāsatto rañño gharāvāsapañhaṃ kathetvā pallaṅkā oruyha rājānaṃ vandi rājāpissa mahāsakkāraṃ katvā ekasatarājūhi parivuto attano nivesanameva gato


mahāsatto  pana paṭinivatto atha naṃ puṇṇako āha 

 ehi dāni gamissāma dinno no issarena me
mamevatthaṃ paṭipajja esa dhammo sanantanoti
tattha ti ettha ti nipātamattaṃ tvaṃ issarena mayhaṃ dinnoti attho ti mama atthaṃ paṭipajjantena hi tayā attano sāmikassa attho paṭipanno hoti yañcetaṃ sāmikassa atthakaraṇaṃ nāma esa dhammo sanantano porāṇakapaṇḍitānaṃ sabhāvoti
vidhurapaṇḍito āha 

 jānāmi māṇava tayāhamasmi dinnohamasmi tava issarena
tīhañca taṃ vāsayemu agāre yenaddhunā anusāsemu putteti
tattha ti tayā laddhohamasmīti jānāmi labhantena ca na aññathā laddho ti mama issarena raññā  ahaṃ tava dinno ti māṇava ahaṃ tava bahūpakāro rājānaṃ anoloketvā saccameva kathesiṃ tenāhaṃ tayā laddho tvaṃ me mahantaguṇabhāvaṃ jānāhi mayaṃ tīṇipi divasāni attano agāre vāsemu tasmā yenaddhunā yattakena kālena mayaṃ puttādāre anusāsemu taṃ kālaṃ adhivāsehīti
taṃ sutvā puṇṇako saccaṃ paṇḍito āha bahūpakāro esa mama sattāhampi aḍḍhamāsampi nisīdāhīti vutte adhivāsetabbamevāti cintetvā gāthamāha 

 taṃ me tathā hotu vasemu tīhaṃ kurutaṃ bhavajja gharesu kiccaṃ
anusāsataṃ puttadāre bhavajja yathā tayī pecca sukhī bhaveyyāti
tattha ti yaṃ tvaṃ vadesi sabbaṃ taṃ mama tathā hotu ti bhavaṃ ajja paṭṭhāya tīhaṃ anusāsatu ti yathā tayi gate pacchā tava puttadāro sukhī bhaveyya evaṃ anusāsatu
evaṃ vatvā puṇṇako mahāsattena saddhiṃyeva tassa nivesanaṃ pāvisi tamatthaṃ  pakāsento satthā āha 

 sādhūti vatvāna pahūtakāmo pakkāmi yakkho vidhurena saddhiṃ
taṃ kuñjarājaññahayānuciṇṇaṃ pāvekkhi antepuramariyaseṭṭhoti
tattha ti mahābhogo nti kuñjarehi ca ājaññahayehi ca anuciṇṇaṃ paripuṇṇaṃ ti ācāraariyesu uttamo puṇṇako yakkho paṇḍitassa antepuraṃ pāvisi
mahāsattassa pana tiṇṇaṃ utūnaṃ atthāya tayo pāsādā ahesuṃ tesu eko koñco nāma eko mayūro nāma eko piyaketo nāma te sandhāya ayaṃ gāthā vuttā 

 koñcaṃ  mayūrañca piyañca ketaṃ upāgamī tattha surammarūpaṃ
pahūtabhakkhaṃ bahuannapānaṃ masakkasāraṃ viya vāsavassāti
tattha ti tesu tīsu pāsādesu yattha tasmiṃ samaye attanā vasati taṃ surammarūpaṃ pāsādaṃ puṇṇakaṃ ādāya upāgami
so upagantvā ca pana alaṅkatapāsādassa sattamāya bhūmiyā sayanagabbhañceva mahātalañca sajjāpetvā sirisayanaṃ paññāpetvā sabbaṃ annapānādividhiṃ upaṭṭhapetvā devakaññāyo viya pañcasatā itthiyo imā te pādaparicārikā hontu anukkaṇṭhanto idha vasāhīti tassa niyyādetvā attano vasanaṭṭhānaṃ gato tassa gatakāle tā itthiyo nānātūriyāni gahetvā puṇṇakassa paricariyāya naccādīni paṭṭhapesuṃ tamatthaṃ pakāsento satthā āha 

 tattha naccanti gāyanti avhayanti varāvaraṃ
accharā viya devesu nāriyo samalaṅkatāti
tattha nti varato varaṃ naccañca gītañca karontiyo pakkosanti

 samaṅgikatvā pamadāhi yakkhaṃ annena pānena ca dhammapālo
atthatthamevānuvicintayanto  pāvekkhi bhariyāya tadā sakāseti
tattha ti pamadāhi ceva annapānehi ca samaṅgikatvā ti dhammassa pālako gopako ti atthabhūtameva atthaṃ ti sabbajeṭṭhikāya bhariyāya

 taṃ  candanagandharasānulittaṃ suvaṇṇajambonadanikkhasādisaṃ
bhariyaṃvacā ehi suṇohi bhoti puttāni āmantaya tambanetteti
tattha ti jeṭṭhabhariyaṃ avaca ti pakkosa

 sutvāna vākyaṃ patino anujjā suṇisaṃ vaca tambanakhiṃ sunettaṃ
āmantaya vammadharāni cete puttāni indīvarapupphasāmeti
tattha ti evaṃnāmikā nti sā tassa vacanaṃ sutvā assumukhī rodamānā sayaṃ gantvā putte pakkosituṃ ayuttaṃ suṇisaṃ pesessāmīti tassā nivāsaṭṭhānaṃ gantvā tambanakhiṃ sunettaṃ suṇisaṃ avaca ti vammadhare sūre samattheti attho ābharaṇabhaṇḍameva vā idha vammanti adhippetaṃ tasmā ābharaṇadharetipi attho ti taṃ nāmenālapati ti mama putte ca dhītaro ca ti taṃ ālapati
sā sādhūti sampaṭicchitvā pāsādā oruyha anuvicaritvā pitā vo ovādaṃ dātukāmo pakkosati idaṃ kira vo tassa pacchimadassananti sabbamevassa suhadajanañca puttadhītaro ca sannipātesi dhammapālakumāro pana taṃ vacanaṃ sutvāva rodanto kaniṭṭhabhātikagaṇaparivuto pitu santikaṃ agamāsi paṇḍito te disvāva sakabhāvena saṇṭhātuṃ asakkonto assupuṇṇehi nettehi āliṅgitvā sīse cumbitvā jeṭṭhaputtaṃ muhuttaṃ hadaye nipajjāpetvā hadayā otāretvā sirigabbhato nikkhamma mahātale pallaṅkamajjhe nisīditvā puttasahassassa ovādaṃ adāsi tamatthaṃ  pakāsento satthā āha 

 te āgate muddhani dhammapālo cumbitvā putte avikampamāno
āmantayitvāna avoca vākyaṃ dinnāhaṃ raññā idha māṇavassa

 tassajjahaṃ  attasukhī vidheyyo ādāya yenicchati tena gacchati
ahañca vo sāsitumāgatosmi kathaṃ ahaṃ aparittāya gacche

 sace  vo rājā kururaṭṭhavāsī janasandho puccheyya pahūtakāmo
kimābhijānātha pure purāṇaṃ kiṃ vo pitā puratthā

 samāsanā hotha mayāva sabbe konīdha rañño abbhatiko manusso
tamañjaliṃ kariya vadetha evaṃ mā hevaṃ deva na hi esa dhammo
viyaggharājassa nihīnajacco samāsano deva kathaṃ bhaveyyāti
tattha ti mahāsatto nti ahaṃ jayadhanena khaṇḍetvā raññā dinno ti ajja paṭṭhāya tīhamattaṃ ahaṃ iminā attano sukhena attasukhī tato paraṃ pana tassa māṇavassāhaṃ vidheyyo homi so hi ito catutthe divase ekaṃsena maṃ ādāya yatthicchati tattha gacchati ti tumhākaṃ parittaṃ akatvā kathaṃ gaccheyyanti anusāsituṃ āgatosmi ti mittabandhanena mittajanassa sandhānakaro nti ito pubbe tumhe kiṃ purāṇakāraṇaṃ abhijānātha ti anusāsi evaṃ tumhe raññā puṭṭhā amhākaṃ pitā imañcimañca ovādaṃ adāsīti katheyyātha ti sace vo rājā mayā dinnassa ovādassa kathitakāle etha tumhe ajja mayā saddhiṃ samāsanā hotha idha rājakule tumhehi añño ko nu rañño abbhatiko manussoti attano āsane nisīdāpeyya atha tumhe añjaliṃ katvā taṃ rājānaṃ evaṃ vadeyyātha deva evaṃ mā avaca na hi amhākaṃ esapaveṇidhammo  kesarasīhassa nihīnajacco jarasiṅgālo  deva kathaṃ samāsano bhaveyya yathā siṅgālo sīhassa samāsano na hoti tatheva mayaṃ tumhākanti
imaṃ  panassa kathaṃ sutvā puttadhītaro ca ñātisuhajjādayo ca dāsakammakaraporisā ca te sabbe sakabhāvena saṇṭhātuṃ asakkontā mahāviravaṃ viraviṃsu tesaṃ mahāsatto saññāpesi


atha ne paṇḍito puttadhītaro ca ñātayo ca upasaṅkamitvā tuṇhībhūte disvā tātā mā cintayittha sabbe saṅkhārā aniccā yaso nāma vipattipariyosāno apica tumhākaṃ rājavasatiṃ  nāma yasapaṭilābhakāraṇaṃ kathessāmi taṃ ekaggacittā suṇāthāti buddhalīlāya rājavasatiṃ nāma paṭṭhapesi tamatthaṃ pakāsento satthā āha 

 so ca putte amacce ca ñātayo suhadajjane
alīnamanasaṅkappo vidhuro etadabravi

 ethayyo rājavasatiṃ nisīditvā suṇātha me
yathā rājakulaṃ patto yasaṃ poso nigacchatīti
tattha ti suhadayajane ti etha ayyo piyasamudācārena putte ālapati nti mayā vuccamānaṃ rājapāricariyaṃ suṇātha ti yena kāraṇena rājakulaṃ patto upasaṅkamanto rañño santike caranto poso yasaṃ nigacchati labhati taṃ kāraṇaṃ suṇāthāti attho

 na hi rājakulaṃ patto aññāto labhate yasaṃ
nāsūro nāpi dummedho nappamatto kudācanaṃ

 yadāssa sīlaṃ paññañca soceyyaṃ cādhigacchati
atha vissasate tyamhi guyhañcassa na rakkhatīti
tattha ti apākaṭaguṇo aviditakammāvadāno ti na asūro bhīrukajātiko nti yadā assa sevakassa rājā sīlañca paññañca soceyyañca adhigacchati ācārasampattiñca ñāṇabalañca sucibhāvañca jānāti ti atha rājā tamhi vissasate vissāsaṃ karoti attano guyhañcassa na rakkhati na gūhati

 tulā yathā paggahitā samadaṇḍā sudhāritā
ajjhiṭṭho na vikampeyya sa rājavasatiṃ vase

 tulā  yathā paggahitā samadaṇḍā sudhāritā
sabbāni abhisambhonto sa rājavasatiṃ vaseti
tattha ti yathā esā vuttappakārā tulā na onamati na unnamati evameva rājasevako kismiñcideva kamme raññā idaṃ nāma karohīti ajjhiṭṭho āṇatto chandādiagativasena na vikampeyya sabbakiccesu paggahitatulā viya samo bhaveyya nti so evarūpo sevako rājakule vāsaṃ vaseyya rājānaṃ paricareyya evaṃ paricaranto pana yasaṃ labheyyāti attho ti sabbāni rājakiccāni karonto

 divā vā yadi vā rattiṃ rājakiccesu paṇḍito
ajjhiṭṭho na vikampeyya sa rājavasatiṃ vase

 divā vā yadi vā rattiṃ rājakiccesu paṇḍito
sabbāni abhisambhonto sa rājavasatiṃ vase

 yo cassa sukato maggo rañño suppaṭiyādito
na tena vutto gaccheyya sa rājavasatiṃ vaseti
tattha ti avikampamāno tāni kiccāni kareyya ti yo ca rañño gamanamaggo sukato assa  sumaṇḍito iminā maggena gacchāti vuttopi tena na gaccheyya

 na  rañño sadisaṃ bhuñje kāmabhoge kudācanaṃ
sabbattha pacchato gacche sa rājavasatiṃ vase

 na rañño sadisaṃ vatthaṃ na mālaṃ na vilepanaṃ
ākappaṃ sarakuttiṃ vā na rañño sadisamācare
aññaṃ kareyya ākappaṃ sa rājavasatiṃ vaseti
tattha ti rañño kāmabhogena samaṃ kāmabhogaṃ na bhuñjeyya tādisassa hi rājā kujjhati ti sabbesu rūpādīsu kāmaguṇesu rañño pacchatova gaccheyya hīnatarameva seveyyāti attho ti rañño ākappato sarakuttito ca aññameva ākappaṃ kareyya

 kīḷe rājā amaccehi bhariyāhi parivārito
nāmacco rājabhariyāsu bhāvaṃ kubbetha paṇḍito

 anuddhato acapalo nipako saṃvutindriyo
manopaṇidhisampanno sa rājavasatiṃ vaseti
tattha nti vissāsavasena adhippāyaṃ ti amaṇḍanasīlo ti paripakkañāṇo ti pihitachaḷindriyo rañño vā aṅgapaccaṅgāni orodhe vāssa na olokeyya ti acapalena suṭṭhu ṭhapitena cittena samannāgato

 nāssa  bhariyāhi kīḷeyya na manteyya rahogato
nāssa kosā dhanaṃ gaṇhe sa rājavasatiṃ vase

 na niddaṃ bahu maññeyya na madāya suraṃ pive
nāssa dāye mige haññe sa rājavasatiṃ vase

 nāssa pīṭhaṃ na pallaṅkaṃ na kocchaṃ na nāvaṃ rathaṃ
sammatomhīti ārūhe sa rājavasatiṃ vase

 nātidūre bhaje rañño naccāsanne vicakkhaṇo
sammukhañcassa tiṭṭheyya sandissanto sabhattuno

 na  ve rājā sakhā hoti na rājā hoti methuno
khippaṃ kujjhanti rājāno sūkenakkhīva ghaṭṭitaṃ

 na  pūjito maññamāno medhāvī paṇḍito naro
pharusaṃ patimanteyya rājānaṃ parisaṃgatanti
tattha ti tassa rañño bhariyāhi saddhiṃ neva kīḷeyya na raho manteyya nti rañño kosā dhanaṃ thenetvā na gaṇheyya ti tātā rājasevako nāma madatthāya suraṃ na piveyya ti assa rañño dinnābhaye mige na haññeyya nti bhaddapīṭhaṃ ti ahaṃ sammato hutvā evaṃ karomīti na āruheyya ti assa rañño purato khuddakamahantakathāsavanaṭṭhāne tiṭṭheyya ti yo rājasevako tassa bhattuno dassanaṭṭhāne tiṭṭheyya ti akkhimhi patitena vīhisūkādinā ghaṭṭitaṃ akkhi pakatisabhāvaṃ jahantaṃ yathā kujjhati nāma evaṃ kujjhanti na tesu vissāso kātabbo ti ahaṃ rājapūjitomhīti maññamāno ti yena so kujjhati tathārūpaṃ na manteyya

 laddhadvāro labhe dvāraṃ neva rājūsu vissase
aggīva saṃyato tiṭṭhe sa rājavasatiṃ vase

 puttaṃ vā bhātaraṃ vā saṃ sampaggaṇhāti khattiyo
gāmehi nigamehi vā raṭṭhehi janapadehi vā
tuṇhībhūto upekkheyya na bhaṇe chekapāpakanti
tattha nti ahaṃ nippaṭihāro laddhadvāroti appaṭihāretvā na paviseyya punapi dvāraṃ labheyya paṭihāretvāva paviseyyāti attho ti appamatto hutvā nti sakaṃ bhātaraṃ vā ti asukagāmaṃ vā asukanigamaṃ vā assa demāti yadā sevakehi saddhiṃ katheti nti tadā guṇaṃ vā aguṇaṃ vā na bhaṇeyya

 hatthārohe  anīkaṭṭhe rathike pattikārake
tesaṃ kammāvadānena rājā vaḍḍheti vetanaṃ
na tesaṃ antarā gacche sa rājavasatiṃ vase

 cāpovūnudaro  dhīro vaṃsovāpi pakampaye
paṭilomaṃ na vatteyya sa rājavasatiṃ vase

 cāpovūnudaro assa macchovassa ajivhavā
appāsī nipako sūro sa rājavasatiṃ vaseti
tattha ti tesaṃ lābhassa antarā na gacche antarāyaṃ na kareyya ti yathā vaṃsagumbato uggatavaṃso vātena pahaṭakāle pakampati evaṃ raññā kathitakāle pakampeyya ti yathā cāpo mahodaro na hoti evaṃ mahodaro na siyā ti yathā maccho ajivhatāya na katheti tathā sevako mandakathatāya ajivhavā bhaveyya ti bhojanamattaññū

 na bāḷhaṃ itthiṃ gaccheyya sampassaṃ tejasaṅkhayaṃ
kāsaṃ sāsaṃ daraṃ bālyaṃ khīṇamedho nigacchati

 nātivelaṃ pabhāseyya na tuṇhī sabbadā siyā
avikiṇṇaṃ mitaṃ vācaṃ patte kāle udīraye

 akkodhano asaṅghaṭṭo sacco saṇho apesuṇo
samphaṃ giraṃ na bhāseyya sa rājavasatiṃ vase

 mātāpettibharo assa kule jeṭṭhāpacāyiko
saṇho sakhilasambhāso sa rājavasatiṃ vaseti
tattha nti punappunaṃ kilesavasena na gaccheyya nti evaṃ gacchanto hi puriso tejasaṅkhayaṃ gacchati pāpuṇāti taṃ sampassanto bāḷhaṃ na gaccheyya nti kāyadarathaṃ nti dubbalabhāvaṃ ti punappunaṃ kilesarativasena khīṇapañño puriso ete kāsādayo nigacchati nti tātā rājūnaṃ santike pamāṇātikkantaṃ na bhāseyya  ti attano vacanakāle sampatte ti paraṃ asaṅghaṭṭento nti niratthakaṃ nti vacanaṃ

 vinīto  sippavā danto katatto niyato mudu
appamatto suci dakkho sa rājavasatiṃ vase

 nivātavutti vuddhesu sappatisso sagāravo
surato sukhasaṃvāso sa rājavasatiṃ vase

 ārakā parivajjeyya sahituṃ pahitaṃ janaṃ
bhattāraññevudikkheyya na ca aññassa rājinoti
tattha ti ācārasampanno ti attano kule sikkhitabbasippena samannāgato ti chasu dvāresu nibbisevano ti sampāditatto ti yasādīni nissāya acalasabhāvo ti anatimānī ti kattabbakiccesu pamādarahito ti upaṭṭhāne cheko ti nīcavutti ti garusaṃvāsasīlo nti pararājūhi sakarañño santikaṃ guyharakkhaṇavasena vā paṭicchannapākaṭakaraṇavasenavā pesitaṃ tathārūpena hi saddhiṃ kathentopi rañño sammukhāva katheyya ti attano sāmikameva olokeyya ti aññassa rañño santako na bhaveyya

 samaṇe brāhmaṇe cāpi sīlavante bahussute
sakkaccaṃ payirupāseyya sa rājavasatiṃ vase

 samaṇe brāhmaṇe cāpi sīlavante bahussute
sakkaccaṃ anuvāseyya sa rājavasatiṃ vase

 samaṇe brāhmaṇe cāpi sīlavante bahussute
tappeyya annapānena sa rājavasatiṃ vase

 samaṇe brāhmaṇe cāpi sīlavante bahussute
āsajja paññe sevetha ākaṅkhaṃ vuddhimattanoti
tattha ti gāravena punappunaṃ upasaṅkameyya ti uposathavāsaṃ vasanto anuvatteyya ti yāvadatthaṃ dānena tappeyya ti upasaṅkamitvā ti paṇḍite āsajjapaññe vā asajjamānapaññeti attho

 dinnapubbaṃ na hāpeyya dānaṃ samaṇabrāhmaṇe
na ca kiñci nivāreyya dānakāle vaṇibbake

 paññavā buddhisampanno vidhānavidhikovido
kālaññū samayaññū ca sa rājavasatiṃ vase

 uṭṭhātā  kammadheyyesu appamatto vicakkhaṇo
susaṃvihitakammanto sa rājavasatiṃ vaseti
tattha nti pakatipaṭiyattaṃ dānavattaṃ ti samaṇe vā brāhmaṇe vā ti dānakāle vaṇibbake āgate disvā kiñci na nivāreyya ti vicāraṇapaññāya yutto ti avekallabuddhisampanno ti nānappakāresu dāsakammakaraporisādīnaṃ saṃvidahanakoṭṭhāsesu cheko ti ayaṃ dānaṃ dātuṃ ayaṃ sīlaṃ rakkhituṃ ayaṃ uposathakammaṃ kātuṃ kāloti jāneyya ti ayaṃ kasanasamayo ayaṃ vapanasamayo ayaṃ vohārasamayo ayaṃ upaṭṭhānasamayoti jāneyya ti attano kattabbakammesu

 khalaṃ sālaṃ pasuṃ khettaṃ gantā cassa abhikkhaṇaṃ
mitaṃ dhaññaṃ nidhāpeyya mitaṃva pācaye ghare

 puttaṃ vā bhātaraṃ vā saṃ sīlesu asamāhitaṃ
anaṅgavā hi te bālā yathā petā tatheva te
coḷañca nesaṃ piṇḍañca āsīnānaṃ padāpaye

 dāse kammakare pesse sīlesu susamāhite
dakkhe uṭṭhānasampanne ādhipaccamhi ṭhāpayeti
tattha nti gokulañceva sassaṭṭhānañca ti gamanasīlo nti minitvā ettakanti ñatvā koṭṭhesu nidhāpeyya ti gharepi parijanaṃ gaṇetvā mitameva pacāpeyya nti evarūpaṃ dussīlaṃ anācāraṃ kismiñci ādhipaccaṭṭhāne na ṭhapeyyāti attho ti aṅgametaṃ manussānaṃ bhātā loke pavuccatīti (jā 1458) kiñcāpi jeṭṭhakaniṭṭhabhātaro aṅgasamānatāya aṅganti vuttā ime pana dussīlā tasmā aṅgasamānā na honti yathā pana susāne chaḍḍitā petā matā tatheva te tasmā tādisā ādhipaccaṭṭhāne na ṭhapetabbā kuṭumbañhi te vināsenti vinaṭṭhakuṭumbassa ca daliddassa rājavasati nāma na sampajjati nti āgantvā nisinnānaṃ puttabhātānaṃ matasattānaṃ matakabhattaṃ viya dento ghāsacchādanamattameva padāpeyya ti uṭṭhānavīriyena samannāgate

 sīlavā ca alolo ca anurakkho ca rājino
āvī raho hito tassa sa rājavasatiṃ vase

 chandaññū rājino cassa cittaṭṭho assa rājino
asaṅkusakavuttiṃssa sa rājavasatiṃ vase

 ucchādaye  ca nhāpaye dhove pāde adhosiraṃ
āhatopi na kuppeyya sa rājavasatiṃ vaseti
tattha ti aluddho ti citte ṭhito rājacittavasikoti attho ti appaṭilomavutti assa nti pāde dhovantopi adhosiraṃ katvā heṭṭhāmukhova dhoveyya na rañño mukhaṃ ullokeyyāti attho

 kumbhampañjaliṃ kariyā cāṭañcāpi padakkhiṇaṃ
kimeva sabbakāmānaṃ dātāraṃ dhīramuttamaṃ

 yo deti sayanaṃ vatthaṃ yānaṃ āvasathaṃ gharaṃ
pajjunnoriva bhūtāni bhogehi abhivassati

 esayyo  rājavasati vattamāno yathā naro
ārādhayati rājānaṃ pūjaṃ labhati bhattusūti
tattha nti vuddhiṃ paccāsīsanto puriso udakapūritaṃ kumbhaṃ disvā tassa añjaliṃ kareyya cāṭañca sakuṇaṃ padakkhiṇaṃ kareyya añjaliṃ vā padakkhiṇaṃ vā karontassa te kiñci dātuṃ na sakkonti ti yo pana sabbakāmānaṃ dātā dhīro ca taṃ rājānaṃ kiṃkāraṇā na namasseyya rājāyeva hi namassitabbo ca ārādhetabbo ca ti megho viya ti ayyo yā ayaṃ mayā kathitā esā rājavasati nāma rājasevakānaṃ anusāsanī ti yāya rājavasatiyā vattamāno naro rājānaṃ ārādheti rājūnañca santikā pūjaṃ labhati sā esāti
evaṃ asamadhuro vidhurapaṇḍito buddhalīlāya rājavasatiṃ kathesi


evaṃ puttadārañātimittasuhajjādayo anusāsantasseva tassa tayo divasā jātā so divasassa pāripūriṃ ñatvā pātova nhatvā nānaggarasabhojanaṃ bhuñjitvā rājānaṃ apaloketvā māṇavena saddhiṃ gamissāmīti ñātigaṇaparivuto rājanivesanaṃ gantvā rājānaṃ vanditvā ekamantaṃ ṭhito vattabbayuttakaṃ vacanaṃ avoca tamatthaṃ pakāsento satthā āha 

 evaṃ samanusāsitvā ñātisaṅghaṃ vicakkhaṇo
parikiṇṇo suhadehi rājānamupasaṅkami

 vanditvā  sirasā pāde katvā ca naṃ padakkhiṇaṃ
vidhuro avaca rājānaṃ paggahetvāna añjaliṃ

 ayaṃ  maṃ māṇavo neti kattukāmo yathāmati
ñātīnatthaṃ pavakkhāmi taṃ suṇohi arindama

 putte ca me udikkhesi yañca maññaṃ ghare dhanaṃ
yathā pecca na hāyetha ñātisaṅgho mayī gate

 yatheva khalatī bhūmyā bhūmyāyeva patiṭṭhati
evetaṃ khalitaṃ mayhaṃ etaṃ passāmi accayanti
tattha ti suhadayehi ñātimittādīhi nti yañca me aññaṃ tayā ceva aññehi ca rājūhi dinnaṃ ghare aparimāṇaṃ dhanaṃ taṃ sabbaṃ tvameva olokeyyāsi ti pacchākāle ti pakkhalati nti evaṃ etaṃ ahañhi bhūmiyaṃ khalitvā tattheva patiṭṭhitapuriso viya tumhesu khalitvā tumhesuyeva patiṭṭhahāmi ti yo esa kiṃ te rājā hotīti māṇavena puṭṭhassa mama tumhe anoloketvā saccaṃ apekkhitvā dāsohamasmīti vadantassa accayo etaṃ accayaṃ passāmi añño pana me doso natthi taṃ me accayaṃ tumhe khamatha etaṃ hadaye katvā pacchā mama puttadāresu mā aparajjhitthāti
taṃ sutvā rājā paṇḍita tava gamanaṃ mayhaṃ na ruccati māṇavaṃ upāyena pakkosāpetvā ghātetvā kilañjena paṭicchādetuṃ mayhaṃ ruccatīti dīpento gāthamāha 

 sakkā na gantuṃ iti mayha hoti chetvā vadhitvā idha kātiyānaṃ
idheva hohī iti mayha ruccati mā tvaṃ agā uttamabhūripaññāti
tattha ti idheva rājagehe taṃ pothetvā māretvā paṭicchādessāmīti
taṃ sutvā mahāsatto deva tumhākaṃ ajjhāsayo evarūpo hoti so tumhesu ayuttoti vatvā āha 

 mā  hevadhammesu manaṃ paṇīdahi atthe ca dhamme ca yutto bhavassu
dhiratthu kammaṃ akusalaṃ anariyaṃ yaṃ katvā pacchā nirayaṃ vajeyya

 nevesa  dhammo na puneta kiccaṃ ayiro hi dāsassa janinda issaro
ghātetuṃ jhāpetuṃ athopi hantuṃ na ca mayha kodhatthi vajāmi cāhanti
tattha ti adhammesu anatthesu ayuttesu tava cittaṃ mā heva paṇidahīti attho ti yaṃ kammaṃ katvāpi ajarāmaro na hoti atha kho pacchā nirayameva upapajjeyya nti taṃ kammaṃ garahitaṃ atthu assa bhaveyya ti neva esa ti sāmiko nti etāni ghātādīni kātuṃ ayiro dāsassa issaro sabbānetāni kātuṃ labhati mayhaṃ māṇave appamattakopi kodho natthi dinnakālato paṭṭhāya tava cittaṃ sandhāretuṃ vaṭṭati vajāmi ahaṃ narindāti āha 
evaṃ vatvā mahāsatto rājānaṃ vanditvā rañño orodhe ca puttadāre ca rājaparisañca ovaditvā tesu sakabhāvena saṇṭhātuṃ asakkuṇitvā mahāviravaṃ viravantesuyeva rājanivesanā nikkhami sakalanagaravāsinopi paṇḍito kira māṇavena saddhiṃ gamissati etha passissāma nanti mantayitvā rājaṅgaṇeyeva naṃ passiṃsu atha ne mahāsatto assāsetvā tumhe mā cintayittha sabbe saṅkhārā aniccā sarīraṃ addhuvaṃ yaso nāma vipattipariyosāno apica tumhe dānādīsu puññesu appamattā hothāti tesaṃ ovādaṃ datvā nivattāpetvā attano gehābhimukho pāyāsi tasmiṃ khaṇe dhammapālakumāro bhātikagaṇaparivuto pitu paccuggamanaṃ karissāmīti nikkhanto nivesanadvāreyeva pitu sammukho ahosi mahāsatto taṃ disvā sakabhāvena saṇṭhātuṃ asakkonto upaguyha ure nipajjāpetvā nivesanaṃ pāvisi tamatthaṃ pakāsento satthā āha 

 jeṭṭhaputtaṃ  upaguyha vineyya hadaye daraṃ
assupuṇṇehi nettehi pāvisī so mahāgharanti
ghare panassa sahassaputtā sahassadhītaro sahassabhariyāyo ca sattavaṇṇadāsisatāni ca santi tehi ceva avasesadāsidāsakammakarañātimittasuhajjādīhi ca sakalanivesanaṃ yugantavātābhighātapatitehi sālehi sālavanaṃ viya nirantaraṃ ahosi tamatthaṃ pakāsento satthā āha 

 sālāva  sammapatitā mālutena pamadditā
senti puttā ca dārā ca vidhurassa nivesane

 itthisahassaṃ  bhariyānaṃ dāsisattasatāni ca
bāhā paggayha pakkanduṃ vidhurassa nivesane

 orodhā ca kumārā ca vesiyānā ca brāhmaṇā
bāhā paggayha pakkanduṃ vidhurassa nivesane

 hatthārohā anīkaṭṭhā rathikā pattikārakā
bāhā paggayha pakkanduṃ vidhurassa nivesane

 samāgatā jānapadā negamā ca samāgatā
bāhā paggayha pakkanduṃ vidhurassa nivesane

 itthisahassaṃ bhariyānaṃ dāsisattasatāni ca
bāhā paggayha pakkantuṃ kasmā no vijahissasi

 orodhā ca kumārā ca vesiyānā ca brāhmaṇā
bāhā paggayha pakkanduṃ kasmā no vijahissasi

 hatthārohā anīkaṭṭhā rathikā pattikārakā
bāhā paggayha pakkanduṃ kasmā no vijahissasi

 samāgatā jānapadā negamā ca samāgatā
bāhā paggayha pakkanduṃ kasmā no vijahissasīti
tattha ti mahātale chinnapādā viya patitā āvattantā parivattantā sayanti nti bhariyānameva itthīnaṃ sahassaṃ ti kena kāraṇena amhe vijahissasīti parideviṃsu
mahāsatto  sabbaṃ taṃ mahājanaṃ assāsetvā ghare avasesakiccāni katvā antojanañca bahijanañca ovaditvā ācikkhitabbayuttakaṃ sabbaṃ ācikkhitvā puṇṇakassa santikaṃ gantvā attano niṭṭhitakiccataṃ ārocesi tamatthaṃ pakāsento satthā āha 

 katvā gharesu kiccāni anusāsitvā sakaṃ janaṃ
mittāmacce ca bhacce ca puttadāre ca bandhave

 kammantaṃ saṃvidhetvāna ācikkhitvā ghare dhanaṃ
nidhiñca iṇadānañca puṇṇakaṃ etadabravi

 avasī tuvaṃ mayha tīhaṃ agāre katāni kiccāni gharesu mayhaṃ
anusāsitā puttadārā mayā ca karoma kaccāna yathāmatiṃ teti
tattha ti evañca kātuṃ vaṭṭatīti ghare kattabbayuttakaṃ kammaṃ saṃvidahitvā nti nidahitvā ṭhapitadhanaṃ nti iṇavasena saṃyojitadhanaṃ ti idāni tava ajjhāsayānurūpaṃ karomāti vadati
puṇṇako  āha 

 sace hi katte anusāsitā te puttā ca dārā anujīvino ca
handehi dānī taramānarūpo dīgho hi addhāpi ayaṃ puratthā

 achambhitova gaṇhāhi ājāneyyassa vāladhiṃ
idaṃ pacchimakaṃ tuyhaṃ jīvalokassa dassananti
tattha ti somanassappatto yakkho mahāsattaṃ ālapati ti gantabbamaggopi dīgho ti idaṃ so heṭṭhāpāsādaṃ anotaritvā tatova gantukāmo hutvā avaca
atha naṃ mahāsatto āha 

 sohaṃ  kissa nu bhāyissaṃ yassa me natthi dukkaṭaṃ
kāyena vācā manasā yena gaccheyya duggatinti
tattha nti idaṃ mahāsatto achambhitova gaṇhāhīti vuttattā evamāha
evaṃ mahāsatto sīhanādaṃ naditvā achambhito kesarasīho viya nibbhayo hutvā ayaṃ sāṭako mama aruciyā mā muccatūti adhiṭṭhānapāramiṃ purecārikaṃ katvā daḷhaṃ nivāsetvā assassa vāladhiṃ viyūhitvā ubhohi hatthehi daḷhaṃ vāladhiṃ gahetvā dvīhi pādehi assassa ūrūsu paliveṭhetvā māṇava gahito me vāladhi yathāruci yāhīti āha tasmiṃ khaṇe puṇṇako manomayasindhavassa saññaṃ adāsi so paṇḍitaṃ ādāya ākāse pakkhandi tamatthaṃ pakāsento satthā āha 

 so assarājā vidhuraṃ vahanto pakkāmi vehāyasamantalikkhe
sākhāsu selesu asajjamāno kāḷāgiriṃ khippamupāgamāsīti
tattha ti puṇṇako kira cintesi dūraṃ agantvāva imaṃ himavantappadese rukkhesu pabbatesu ca pothetvā māretvā hadayamaṃsaṃ ādāya kaḷevaraṃ pabbatantare  chaḍḍetvā nāgabhavanameva gamissāmīti so rukkhe ca pabbate ca apariharitvā tesaṃ majjheneva assaṃ pesesi mahāsattassānubhāvena rukkhāpi pabbatāpi sarīrato ubhosu passesu ratanamattaṃ paṭikkamanti so mato vā no vāti parivattitvā mahāsattassa mukhaṃ olokento kañcanādāsamiva vippasannaṃ disvā ayaṃ evaṃ na maratīti punapi sakalahimavantappadese rukkhe ca pabbate ca tikkhattuṃ pothento pesesi  evaṃ pothentopi tatheva rukkhapabbatā dūrameva paṭikkamantiyeva mahāsatto pana kilantakāyo ahosi atha puṇṇako ayaṃ neva marati idāni vātakkhandhe cuṇṇavicuṇṇaṃ karissāmīti kodhābhibhūto sattamaṃ vātakkhandhaṃ pakkhandi bodhisattassānubhāvena vātakkhandho dvidhā hutvā bodhisattassa okāsaṃ akāsi tato verambhavātehi paharāpesi verambhavātāpi satasahassaasanisaddo viya hutvā bodhisattassa okāsaṃ adaṃsu so puṇṇako tassa antarāyābhāvaṃ passanto taṃ ādāya kāḷapabbataṃ agamāsi tena vuttaṃ 
so  assarājā vidhuraṃ vahanto pakkāmi vehāyasamantalikkhe
sākhāsu selesu asajjamāno kāḷāgiriṃ khippamupāgamāsīti
tattha ti alaggamāno appaṭihaññamāno vidhurapaṇḍitaṃ vahanto kāḷapabbatamatthakaṃ upāgato
evaṃ puṇṇakassa mahāsattaṃ gahetvā gatakāle paṇḍitassa puttadārādayo puṇṇakassa vasanaṭṭhānaṃ gantvā tattha mahāsattaṃ adisvā chinnapādā viya patitvā aparāparaṃ parivattamānā mahāsaddena parideviṃsu tamatthaṃ pakāsento satthā āha 

 itthisahassaṃ bhariyānaṃ dāsisattasatāni ca
bāhā paggayha pakkanduṃ yakkho brāhmaṇavaṇṇena
vidhuraṃ ādāya gacchati
orodhā ca kumārā ca vesiyānā ca brāhmaṇā
bāhā paggayha pakkanduṃ yakkho brāhmaṇavaṇṇena
vidhuraṃ ādāya gacchati
hatthārohā anīkaṭṭhā rathikā pattikārakā
bāhā paggayha pakkanduṃ yakkho brāhmaṇavaṇṇena
vidhuraṃ ādāya gacchati

 samāgatā  jānapadā negamā ca samāgatā
bāhā paggayha pakkanduṃ yakkho brāhmaṇavaṇṇena
vidhuraṃ ādāya gacchati

 itthisahassaṃ bhariyānaṃ dāsisattasatāni ca
bāhā paggayha pakkanduṃ paṇḍito so kuhiṃ gato
orodhā  ca kumārā ca vesiyānā ca brāhmaṇā
bāhā paggayha pakkanduṃ paṇḍito so kuhiṃ gato
hatthārohā anīkaṭṭhā rathikā pattikārakā
bāhā paggayha pakkanduṃ paṇḍito so kuhiṃ gato

 samāgatā jānapadā negamā ca samāgatā
bāhā paggayha pakkanduṃ paṇḍito so kuhiṃ gatoti
evaṃ pakkanditvā ca pana te sabbepi sakalanagaravāsīhi saddhiṃ roditvā rājadvāraṃ agamaṃsu rājā mahantaṃ paridevasaddaṃ sutvā sīhapañjaraṃ vivaritvā tumhe kasmā paridevathāti pucchi athassa te deva so kira māṇavo na brāhmaṇo yakkho pana brāhmaṇavaṇṇena āgantvā paṇḍitaṃ ādāya gato tena vinā  amhākaṃ jīvitaṃ natthi sace so ito sattame divase nāgamissati sakaṭasatehi sakaṭasahassehi ca dārūni saṅkaḍḍhitvā sabbe mayaṃ aggiṃ ujjāletvā pavisissāmāti imamatthaṃ ārocentā imaṃ gāthamāhaṃsu 

 sace so sattarattena nāgacchissati paṇḍito
sabbe aggiṃ pavekkhāma natthattho jīvitena noti
sammāsambuddhassa parinibbutakālepi mayaṃ aggiṃ pavisitvā marissāmāti vattāro nāma nāhesuṃ aho subhāsitaṃ mahāsatte nāgarehīti rājā tesaṃ kathaṃ sutvā tumhe mā cintayittha mā  socittha mā paridevittha madhurakatho paṇḍito māṇavaṃ dhammakathāya palobhetvā attano pādesu pātetvā sakalanagaravāsīnaṃ assumukhaṃ hāsayanto na cirasseva āgamissatīti assāsento gāthamāha 

 paṇḍito ca viyatto ca vibhāvī ca vicakkhaṇo
khippaṃ mociya attānaṃ mā bhāyitthāgamissatīti
tattha ti veyyattiyā vicāraṇapaññāya samannāgato ti atthānatthaṃ kāraṇākāraṇaṃ vibhāvetvā dassetvā kathetuṃ samattho ti taṅkhaṇeyeva ṭhānuppattikāya kāraṇacintanapaññāya  yutto ti mā bhāyatha attānaṃ mocetvā khippaṃ āgamissatīti assāseti
nāgarāpi paṇḍito kira rañño kathetvā gato bhavissatīti assāsaṃ paṭilabhitvā attano gehāni pakkamiṃsu


puṇṇakopi mahāsattaṃ kāḷāgirimatthake ṭhapetvā imasmiṃ jīvamāne mayhaṃ vuḍḍhi nāma natthi imaṃ māretvā hadayamaṃsaṃ gahetvā nāgabhavanaṃ gantvā vimalāya datvā irandhatiṃ gahetvā devalokaṃ gamissāmīti cintesi tamatthaṃ pakāsento satthā āha 

 so tattha gantvāna vicintayanto uccāvacā cetanakā bhavanti
nayimassa jīvena mamatthi kiñci hantvānimaṃ hadayamānayissanti
tattha ti so puṇṇako ti gantvā tattha kāḷāgirimatthake ṭhito ti khaṇe khaṇe uppajjamānā  cetanā uccāpi avacāpi uppajjanti ṭhānaṃ kho panetaṃ vijjati yaṃ mametassa jīvitadānacetanāpi uppajjeyyāti imassa  pana jīvitena tahiṃ nāgabhavane mama appamattakampi kiñci kiccaṃ natthi idhevimaṃ māretvā assa hadayaṃ ānayissāmīti sanniṭṭhānamakāsīti attho
tato puna cintesi yaṃnūnāhaṃ imaṃ sahatthena amāretvā bheravarūpadassanena jīvitakkhayaṃ pāpeyyanti so bheravayakkharūpaṃ nimminitvā mahāsattaṃ tajjento āgantvā taṃ pātetvā dāṭhānaṃ antare katvā khāditukāmo viya ahosi mahāsattassa lomahaṃsanamattampi nāhosi tato sīharūpena mattamahāhatthirūpena ca āgantvā dāṭhāhi ceva dantehi ca vijjhitukāmo viya ahosi tathāpi abhāyantassa ekadoṇikanāvappamāṇaṃ mahantaṃ sappavaṇṇaṃ nimminitvā assasanto passasanto susūti saddaṃ karonto āgantvā mahāsattassa sakalasarīraṃ veṭhetvā matthake phaṇaṃ katvā aṭṭhāsi tassa sārajjamattampi nāhosi atha naṃ pabbatamatthake ṭhapetvā pātetvā  cuṇṇavicuṇṇaṃ karissāmīti mahāvātaṃ samuṭṭhāpesi so tassa kesaggamattampi cāletuṃ nāsakkhi atha naṃ tattheva pabbatamatthake ṭhapetvā hatthī viya khajjūrirukkhaṃ pabbataṃ aparāparaṃ cālesi tathāpi naṃ ṭhitaṭṭhānato kesaggamattampi cāletuṃ nāsakkhi
tato saddasantāsenassa hadayaphālanaṃ katvā māressāmīti antopabbataṃ pavisitvā pathaviñca nabhañca ekaninnādaṃ karonto mahānādaṃ nadi evampissa sārajjamattampi nāhosi jānāti hi mahāsatto yakkhasīhahatthināgarājavesehi āgatopi mahāvātavuṭṭhiṃ samuṭṭhāpakopi pabbatacalanaṃ karontopi antopabbataṃ pavisitvā nādaṃ vissajjentopi māṇavoyeva na aññoti tato puṇṇako cintesi nāhaṃ imaṃ bāhirupakkamena māretuṃ sakkomi sahattheneva naṃ māressāmīti tato yakkho mahāsattaṃ pabbatamuddhani ṭhapetvā pabbatapādaṃ gantvā maṇikkhandhe paṇḍusuttaṃ pavesento viya pabbataṃ pavisitvā tāsento vagganto antopabbatena uggantvā mahāsattaṃ pāde daḷhaṃ  gahetvā parivattetvā adhosiraṃ katvā anālambe ākāse vissajjesi tena vuttaṃ 

 so  tattha gantvā pabbatantarasmiṃ anto pavisitvāna paduṭṭhacitto
asaṃvutasmiṃ jagatippadese adhosiraṃ dhārayi kātiyānoti
tattha ti so puṇṇako pabbatamatthakā pabbatapādaṃ gantvā tattha pabbatantare ṭhatvā tassa anto pavisitvā pabbatamatthake ṭhitassa heṭṭhā paññāyamāno asaṃvute bhūmipadese dhāresīti na āditova dhāresi tattha pana taṃ khipitvā pannarasayojanamattaṃ bhaṭṭhakāle pabbatamuddhani ṭhitova hatthaṃ vaḍḍhetvā adhosiraṃ bhassantaṃ pādesu gahetvā adhosirameva ukkhipitvā mukhaṃ olokento na maratīti ñatvā dutiyampi khipitvā tiṃsayojanamattaṃ bhaṭṭhakāle tatheva ukkhipitvā puna tassa mukhaṃ olokento jīvantameva disvā cintesi sace idāni saṭṭhiyojanamattaṃ bhassitvā na marissati pādesu naṃ gahetvā pabbatamuddhani pothetvā māressāmīti atha naṃ tatiyampi khipitvā saṭṭhiyojanamattaṃ bhaṭṭhakāle hatthaṃ vaḍḍhetvā pādesu gahetvā ukkhipi tato mahāsatto cintesi ayaṃ maṃ paṭhamaṃ pannarasayojanaṭṭhānaṃ khipi dutiyampi tiṃsayojanaṃ tatiyampi saṭṭhiyojanaṃ idāni puna maṃ na khipissati ukkhipantoyeva pabbatamuddhani paharitvā māressati yāva maṃ ukkhipitvā pabbatamuddhani na potheti tāva naṃ adhosiro hutvā olambantova māraṇakāraṇaṃ pucchissāmīti evaṃ cintetvā  ca pana so achambhito asantasanto tathā akāsi tena vuttaṃ dhārayi kātiyānoti tikkhattuṃ khipitvā dhārayīti attho

 so lambamāno narake papāte mahabbhaye lomahaṃse vidugge
asantasanto kurūnaṃ kattuseṭṭho iccabravi puṇṇakaṃ nāma yakkhaṃ

 ariyāvakāsosi  anariyarūpo asaññato saññatasannikāso
accāhitaṃ kammaṃ karosi ludraṃ bhāve ca te kusalaṃ natthi kiñci

 yaṃ maṃ papātasmiṃ papātumicchasi ko nu tavattho maraṇena mayhaṃ
amānusasseva tavajja vaṇṇo ācikkha me tvaṃ katamāsi devatāti
tattha ti so kurūnaṃ kattuseṭṭho tatiyavāre lambamāno ti rūpena ariyasadiso devavaṇṇo hutvā carasi ti kāyādīhi asaññato  dussīlo nti hitātikkantaṃ atiahitaṃ vā ti tava citte appamattakampi kusalaṃ natthi ti ajja tava idaṃ kāraṇaṃ amānusasseva ti yakkhānaṃ antare katarayakkho nāma tvaṃ
puṇṇako āha 

 yadi te suto puṇṇako nāma yakkho rañño kuverassa hi so sajibbo
bhūmindharo varuṇo nāma nāgo brahā sucī vaṇṇabalūpapanno

 tassānujaṃ dhītaraṃ kāmayāmi irandhatī nāma sā nāgakaññā
tassā sumajjhāya piyāya hetu patārayiṃ tuyha vadhāya dhīrāti
tattha ti sajīvo amacco ti ārohapariṇāhasampanno uṭṭhāpitakañcanarūpasadiso ti sarīravaṇṇena ca kāyabalena ca upagato nti tassa anujātaṃ dhītaraṃ nti cittaṃ pavattesiṃ sanniṭṭhānamakāsinti attho
taṃ  sutvā mahāsatto ayaṃ loko duggahitena nassati nāgamāṇavikaṃ patthentassa mama maraṇena kiṃ payojanaṃ tathato kāraṇaṃ jānissāmīti cintetvā gāthamāha 

 mā heva tvaṃ yakkha ahosi mūḷho naṭṭhā bahū duggahītena loke
kiṃ te sumajjhāya piyāya kiccaṃ maraṇena me iṅgha suṇomi sabbanti
taṃ sutvā tassa ācikkhanto puṇṇako āha 

 mahānubhāvassa mahoragassa dhītukāmo ñātibhatohamasmi
taṃ yācamānaṃ sasuro avoca yathā mamaññiṃsu sukāmanītaṃ

 dajjemu kho te sutanuṃ sunettaṃ sucimhitaṃ candanalittagattaṃ
sace tuvaṃ hadayaṃ paṇḍitassa dhammena laddhā idha māharesi
etena  vittena kumāri labbhā naññaṃ dhanaṃ uttari patthayāma

 evaṃ na mūḷhosmi suṇohi katte na cāpi me duggahitatthi kiñci
hadayena te dhammaladdhena nāgā irandhatiṃ nāgakaññaṃ dadanti

 tasmā ahaṃ tuyhaṃ vadhāya yutto evaṃ mamattho maraṇena tuyhaṃ
idheva taṃ narake pātayitvā hantvāna taṃ hadayamānayissanti
tattha ti dhītaraṃ kāmemi patthemi dhītu atthāya vicarāmi ti tasmā tassa ñātibhatako nāma ahaṃ amhi nti  taṃ nāgakaññaṃ nti yācantaṃ maṃ nti yasmā maṃ ti jāniṃsu nti suṭṭhu esa kāmena nītoti sukāmanīto taṃ sukāmanītaṃ tasmā sasuro tiādimavoca tattha ti dadeyyāma nti sundarasarīraṃ ti idha nāgabhavane dhammena laddhā āhareyyāsīti
tassa taṃ kathaṃ sutvā mahāsatto cintesi vimalāya mama hadayena kiccaṃ natthi varuṇanāgarājena mama dhammakathaṃ sutvā maṇinā maṃ pūjetvā tattha gatena mama dhammakathikabhāvo vaṇṇito  bhavissati tato vimalāya mama dhammakathāya dohaḷo uppanno bhavissati varuṇena duggahitaṃ gahetvā puṇṇako āṇatto bhavissati svāyaṃ attanā duggahitena maṃ māretuṃ evarūpaṃ dukkhaṃ pāpesi mama paṇḍitabhāvo ṭhānuppattikāraṇacintanasamatthatā imasmiṃ maṃ mārente kiṃ karissati handāhaṃ saññāpessāmi nanti cintetvā ca pana māṇava sādhunaradhammaṃ nāma jānāmi yāvāhaṃ na marāmi tāva maṃ pabbatamuddhani nisīdāpetvā sādhunaradhammaṃ nāma suṇohi pacchā yaṃ icchasi taṃ kareyyāsīti vatvā sādhunaradhammaṃ vaṇṇetvā attano jīvitaṃ āharāpento so adhosiro olambantova gāthamāha 

 khippaṃ mamaṃ uddhara kātiyāna hadayena me yadi te atthi kiccaṃ
ye  kecime sādhunarassa dhammā sabbeva te pātukaromi ajjāti
taṃ sutvā puṇṇako ayaṃ paṇḍitena devamanussānaṃ akathitapubbo dhammo bhavissati khippameva naṃ uddharitvā sādhunaradhammaṃ suṇissāmīti cintetvā mahāsattaṃ ukkhipitvā pabbatamuddhani nisīdāpesi tamatthaṃ pakāsento satthā āha 

 so puṇṇako kurūnaṃ kattuseṭṭhaṃ nagamuddhani khippaṃ patiṭṭhapetvā
assatthamāsīnaṃ samekkhiyāna paripucchi kattāramanomapaññaṃ

 samuddhaṭo  mesi tuvaṃ papātā hadayena te ajja mamatthi kiccaṃ
ye kecime sādhunarassa dhammā sabbeva me pātukarohi ajjāti
tattha nti laddhassāsaṃ hutvā nisinnaṃ ti disvā ti narassa sādhudhammā sundaradhammāti attho
taṃ sutvā mahāsatto āha 

 samuddhaṭo tyasmi ahaṃ papātā hadayena me yadi te atthi kiccaṃ
ye kecime sādhunarassa dhammā sabbeva te pātukaromi ajjāti
tattha ti tayā asmi
atha  naṃ mahāsatto kiliṭṭhagattomhi nhāyāmi tāvāti āha yakkhopi sādhūti nhānodakaṃ āharitvā nhātakāle mahāsattassa dibbadussagandhamālādīni datvā alaṅkatappaṭiyattakāle dibbabhojanaṃ adāsi atha mahāsatto bhuttabhojano kāḷāgirimatthakaṃ alaṅkārāpetvā āsanaṃ paññāpetvā alaṅkatadhammāsane nisīditvā buddhalīlāya sādhunaradhammaṃ desento gāthamāha 

 yātānuyāyī ca bhavāhi māṇava allañca pāṇiṃ parivajjayassu
mā  cassu mittesu kadāci dubbhī mā ca vasaṃ asatīnaṃ nigaccheti
tattha ti allaṃ tintaṃ pāṇiṃ mā dahi mā jhāpehi
yakkho saṃkhittena bhāsite cattāro sādhunaradhamme bujjhituṃ asakkonto vitthārena pucchanto gāthamāha 

 kathaṃ  nu yātaṃ anuyāyi hoti allañca pāṇiṃ dahate kathaṃ so
asatī ca kā ko pana mittadubbho akkhāhi me pucchito etamatthanti
mahāsattopissa kathesi 

 asanthutaṃ nopi ca diṭṭhapubbaṃ yo āsanenāpi nimantayeyya
tasseva atthaṃ puriso kareyya yātānuyāyīti tamāhu paṇḍitā

 yassekarattampi ghare vaseyya yatthannapānaṃ puriso labheyya
na tassa pāpaṃ manasāpi cintaye adubbhapāṇiṃ dahate mittadubbho

 yassa rukkhassa chāyāya nisīdeyya sayeyya vā
na tassa sākhaṃ bhañjeyya mittadubbho hi pāpako

 puṇṇampi cemaṃ pathaviṃ dhanena dajjitthiyā puriso sammatāya
laddhā khaṇaṃ atimaññeyya tampi tāsaṃ vasaṃ asatīnaṃ na gacche

 evaṃ  kho yātaṃ anuyāyi hoti
allañca pāṇiṃ dahate punevaṃ
asatī ca sā so pana mittadubbho
so dhammiko hohi jahassu adhammanti
tattha nti ekāhadvīhampi ekato avutthapubbaṃ ti yo evarūpaṃ puggalaṃ āsanamattenapi nimantayeyya pageva annapānādīhi ti tassa pubbakārissa atthaṃ puriso karoteva ti pubbakāritāya yātassa puggalassa anuyāyī  paṭhamaṃ karonto hi yāyī nāma pacchā karonto anuyāyī nāmāti evaṃ paṇḍitā kathenti ayaṃ devarāja paṭhamo sādhunaradhammo nti adubbhakaṃ attano bhuñjanahatthameva dahanto hi mittadubbhī nāma hoti iti allahatthassa ajjhāpanaṃ nāma ayaṃ dutiyo sādhunaradhammo ti tassa sākhaṃ vā pattaṃ vā na bhañjeyya kiṃkāraṇā mittadubbho hi pāpako iti paribhuttacchāyassa acetanassa rukkhassapi pāpaṃ karonto mittadubbhī nāma hoti kimaṅgaṃ pana manussabhūtassāti evaṃ mittesu adubbhanaṃ nāma ayaṃ tatiyo sādhunaradhammo ti dadeyya itthiyā ti ahameva tassā piyo na añño maññeva sā icchatīti evaṃ suṭṭhu matāya nti aticārassa okāsaṃ labhitvā nti asaddhammasamannāgatānaṃ itthīnaṃ iti mātugāmaṃ nissāya pāpassa akaraṇaṃ nāma ayaṃ catuttho sādhunaradhammo ti devarāja so tvaṃ imehi catūhi sādhunaradhammehi yutto hohīti
evaṃ mahāsatto yakkhassa cattāro sādhunaradhamme buddhalīlāya kathesi


te dhamme suṇantoyeva puṇṇako sallakkhesi catūsupi ṭhānesu paṇḍito attano jīvitameva yācati ayaṃ kho mayhaṃ pubbe asanthutasseva sakkāramakāsi ahamassa nivesane tīhaṃ mahantaṃ yasaṃ anubhavanto vasiṃ ahañcimaṃ pāpakammaṃ karonto mātugāmaṃ nissāya karomi sabbathāpi ahameva mittadubbhī sace paṇḍitaṃ aparajjhāmi na sādhunaradhamme vattissāmi  nāma tasmā kiṃ me nāgamāṇavikāya indapatthanagaravāsīnaṃ assumukhāni hāsento imaṃ vegena tattha netvā dhammasabhāyaṃ otāressāmīti cintetvā gāthamāha 

 avasiṃ  ahaṃ tuyha tīhaṃ agāre annena pānena upaṭṭhitosmi
mitto mamāsī visajjāmahaṃ taṃ kāmaṃ gharaṃ uttamapañña gaccha

 api  hāyatu nāgakulā attho alampi me nāgakaññāya hotu
so tvaṃ sakeneva subhāsitena muttosi me ajja vadhāya paññāti
tattha ti tayā upaṭṭhitosmi nti vissajjemi ahaṃ taṃ nti ekaṃsena ti vadhato ti paññavanta
atha naṃ mahāsatto māṇava tvaṃ tāva maṃ attano gharaṃ mā pesehi nāgabhavanameva maṃ nehīti vadanto gāthamāha 

 handa tuvaṃ yakkha mamampi nehi sasuraṃ te atthaṃ mayi carassu
mayañca nāgādhipatiṃ vimānaṃ dakkhemu nāgassa adiṭṭhapubbanti
tattha ti vavassaggatthe nipāto ti tava sasurassa santakaṃ atthaṃ mayi cara mā nāsehi nti ahampi nāgādhipatiñca vimānañcassa adiṭṭhapubbaṃ passeyyaṃ
taṃ sutvā puṇṇako āha 

 yaṃ ve narassa ahitāya assa na taṃ pañño arahati dassanāya
atha kena vaṇṇena amittagāmaṃ tuvamicchasi uttamapañña gantunti
tattha nti amittassa vasanaṭṭhānaṃ amittasamāgamanti attho
atha  naṃ mahāsatto āha 

 addhā  pajānāmi ahampi etaṃ na taṃ pañño arahati dassanāya
pāpañca me natthi kataṃ kuhiñci tasmā na saṅke maraṇāgamāyāti
tattha ti maraṇassa āgamāya
apica  devarāja tādiso yakkho kakkhaḷo mayā dhammakathāya palobhetvā mudukato idāneva maṃ alaṃ me nāgamāṇavikāya attano gharaṃ yāhīti vadesi nāgarājassa mudukaraṇaṃ mama bhāro nehiyeva maṃ tatthāti tassa taṃ vacanaṃ sutvā puṇṇako sādhūti sampaṭicchitvā tuṭṭhacitto āha 

 handa ca ṭhānaṃ atulānubhāvaṃ mayā saha dakkhasi ehi katte
yatthacchati naccagītehi nāgo rājā yathā vessavaṇo naḷiññaṃ

 naṃ nāgakaññā caritaṃ gaṇena nikīḷitaṃ niccamaho ca rattiṃ
pahūtamālyaṃ bahupupphachannaṃ obhāsatī vijjurivantalikkhe

 annena pānena upetarūpaṃ naccehi gītehi ca vāditehi
paripūraṃ kaññāhi alaṅkatāhi upasobhati vatthapilandhanenāti
tattha ti nipātamattameva nti nāgarājassa vasanaṭṭhānaṃ nti naḷiniyaṃ nāma rājadhāniyaṃ ti taṃ nāgakaññānaṃ gaṇena caritaṃ nti niccaṃ aho ca rattiñca nāgakaññāhi kīḷitānukīḷitaṃ
evañca  pana vatvā puṇṇako mahāsattaṃ assapiṭṭhaṃ āropetvā tattha nesi tamatthaṃ pakāsento satthā āha 

 so puṇṇako kurūnaṃ kattuseṭṭhaṃ nisīdayī pacchato āsanasmiṃ
ādāya kattāramanomapaññaṃ upānayī bhavanaṃ nāgarañño

 patvāna  ṭhānaṃ atulānubhāvaṃ aṭṭhāsi kattā pacchato puṇṇakassa
sāmaggipekkhamāno nāgarājā pubbeva jāmātaramajjhabhāsathāti
tattha ti bhikkhave so evaṃ nāgabhavanaṃ vaṇṇetvā paṇḍitaṃ attano ājaññaṃ āropetvā nāgabhavanaṃ nesi nti nāgarājassa vasanaṭṭhānaṃ ti puṇṇakassa kira etadahosi sace nāgarājā paṇḍitaṃ disvā muducitto bhavissati iccetaṃ kusalaṃ no ce tassa taṃ apassantasseva sindhavaṃ āropetvā ādāya gamissāmīti atha naṃ pacchato ṭhapesi tena vuttaṃ pacchato puṇṇakassāti ti sāmaggiṃ apekkhamāno sāmaṃ apekkhītipi pāṭho attano jāmātaraṃ passitvā paṭhamataraṃ sayameva ajjhabhāsathāti attho
nāgarājā āha 

 yannu tuvaṃ agamā maccalokaṃ anvesamāno hadayaṃ paṇḍitassa
kacci samiddhena idhānupatto ādāya kattāramanomapaññanti
tattha ti kacci te manorathena samiddhena nipphannena idhāgatosīti pucchati
puṇṇako  āha 

 ayañhi so āgato yaṃ tvamicchasi dhammena laddho mama dhammapālo
taṃ passatha sammukhā bhāsamānaṃ sukho have sappurisehi saṅgamoti
tattha ti yaṃ tvaṃ icchasi yantu micchasītipi pāṭho nti taṃ lokasakkataṃ dhammapālaṃ idāni madhurena sarena dhammaṃ bhāsamānaṃ sammukhāva passatha sappurisehi ekaṭṭhāne samāgamo hi nāma sukho hotīti

tato  nāgarājā mahāsattaṃ disvā gāthamāha 

 adiṭṭhapubbaṃ disvāna macco maccubhayaṭṭito
byamhito nābhivādesi nayidaṃ paññavatāmivāti
tattha ti bhīto idaṃ vuttaṃ hoti  paṇḍita tvaṃ adiṭṭhapubbaṃ nāgabhavanaṃ disvā maraṇabhayena aṭṭito bhīto hutvā yaṃ maṃ nābhivādesi idaṃ kāraṇaṃ paññavantānaṃ na hotīti
evaṃ vandanaṃ paccāsīsantaṃ nāgarājānaṃ mahāsatto na tvaṃ mayā vanditabboti avatvāva attano ñāṇavantatāya upāyakosallena ahaṃ vajjhappattabhāvena naṃ taṃ vandāmīti vadanto gāthādvayamāha 

 na  camhi byamhito nāga na ca maccubhayaṭṭito
na vajjho abhivādeyya vajjhaṃ vā nābhivādaye

 kathaṃ no abhivādeyya abhivādāpayetha ve
yaṃ naro hantumiccheyya taṃ kammaṃ nupapajjatīti
tassattho  nevāhaṃ nāgarāja adiṭṭhapubbaṃ nāgabhavanaṃ disvā bhīto na maraṇabhayaṭṭito mādisassa hi maraṇabhayaṃ nāma natthi vajjho pana abhivādetuṃ vajjhaṃ vā avajjhopi abhivādāpetuṃ na labhati yañhi naro  hantumiccheyya so taṃ kathaṃ nu abhivādeyya kathaṃ vā tena attānaṃ abhivādāpayetha ve tassa hi taṃ kammaṃ na upapajjati tvañca kira maṃ mārāpetuṃ imaṃ āṇāpesi kathāhaṃ taṃ vandādhīti
taṃ sutvā nāgarājā mahāsattassa thutiṃ karonto dve gāthā abhāsi 

 evametaṃ yathā brūsi saccaṃ bhāsasi paṇḍita
na vajjho abhivādeyya vajjhaṃ vā nābhivādaye

 kathaṃ  no abhivādeyya abhivādāpayetha ve
yaṃ naro hantumiccheyya taṃ kammaṃ nupapajjatīti
idāni mahāsatto nāgarājena saddhiṃ paṭisanthāraṃ karonto āha 

 asassataṃ sassataṃ nu tavayidaṃ iddhī jutī balavīriyūpapatti
pucchāmi taṃ nāgarājetamatthaṃ kathaṃ nu te laddhamidaṃ vimānaṃ

 adhiccaladdhaṃ pariṇāmajaṃ te sayaṃkataṃ udāhu devehi dinnaṃ
akkhāhi me nāgarājetamatthaṃ yatheva te laddhamidaṃ vimānanti
tattha nti idaṃ tava yasajātaṃ vimānaṃ vā asassataṃ sassatasadisaṃ mā kho yasaṃ nissāya pāpamakāsīti iminā padena attano jīvitaṃ yācati ti nāgaiddhi ca nāgajuti ca kāyabalañca cetasikavīriyañca nāgabhavane upapatti ca  yañca te idaṃ vimānaṃ pucchāmi taṃ nāgarāja etamatthaṃ kathaṃ nu te idaṃ sabbaṃ laddhanti nti kiṃ nu tayā idaṃ vimānaṃ evaṃ sampannaṃ adhicca akāraṇena laddhaṃ udāhu utupariṇāmajaṃ te idaṃ udāhu sayaṃ sahattheneva kataṃ udāhu devehi te dinnaṃ yatheva te idaṃ laddhaṃ etaṃ me atthaṃ akkhāhīti
taṃ  sutvā nāgarājā āha 

 nādhiccaladdhaṃ na pariṇāmajaṃ me na sayaṃkataṃ nāpi devehi dinnaṃ
sakehi kammehi apāpakehi puññehi me laddhamidaṃ vimānanti
tattha ti alāmakehi
tato mahāsatto āha 

 kiṃ te vataṃ kiṃ pana brahmacariyaṃ kissa suciṇṇassa ayaṃ vipāko
iddhī jutī balavīriyūpapatti idañca te nāga mahāvimānanti
tattha nti nāgarāja purimabhave tava kiṃ vataṃ ahosi ko pana brahmacariyavāso katarassa sucaritassevesa iddhiādiko vipākoti
taṃ sutvā nāgarājā āha 

 ahañca bhariyā ca manussaloke saddhā ubho dānapatī ahumhā
opānabhūtaṃ me gharaṃ tadāsi santappitā samaṇabrāhmaṇā ca

 mālañca gandhañca vilepanañca padīpiyaṃ seyyamupassayañca
acchādanaṃ sāyanamannapānaṃ sakkacca dānāni adamha tattha

 taṃ me vataṃ taṃ pana brahmacariyaṃ tassa suciṇṇassa ayaṃ vipāko
iddhī jutī balavīriyūpapatti idañca me dhīra mahāvimānanti
tattha ti aṅgaraṭṭhe kālacampānagare nti taṃ sakkaccaṃ dinnadānameva mayhaṃ vattasamādānañca brahmacariyañca ahosi tasseva sucaritassa ayaṃ iddhādiko vipākoti
mahāsatto āha 

 evaṃ ce te laddhamidaṃ vimānaṃ jānāsi puññānaṃ phalūpapattiṃ
tasmā hi dhammaṃ cara appamatto yathā vimānaṃ puna māvasesīti
tattha ti sace tayā dānānubhāvena taṃ laddhaṃ evaṃ sante jānāsi nāma puññānaṃ phalañca puññaphalena nibbattaṃ upapattiñca ti yasmā puññehi tayā idaṃ laddhaṃ tasmā ti punapi yathā imaṃ nāgabhavanaṃ ajjhāvasasi evaṃ dhammaṃ cara
taṃ sutvā nāgarājā āha 

 nayidha  santi samaṇabrāhmaṇā ca yesannapānāni dademu katte
akkhāhi me pucchito etamatthaṃ yathā vimānaṃ puna māvasemāti
mahāsatto āha 

 bhogī hi te santi idhūpapannā puttā ca dārā anujīvino ca
tesu tuvaṃ vacasā kammunā ca asampaduṭṭho ca bhavāhi niccaṃ

 evaṃ tuvaṃ nāga asampadosaṃ anupālaya vacasā kammunā ca
ṭhatvā idha yāvatāyukaṃ vimāne uddhaṃ ito gacchasi devalokanti
tattha ti bhogino nāgāti attho ti tesu puttadārādīsu bhogīsu vācāya kammena ca niccaṃ asampaduṭṭho bhava ti evaṃ puttādīsu ceva sesasattesu ca mettacittasaṅkhātaṃ asampadosaṃ anurakkha ti ito nāgabhavanato cuto uparidevalokaṃ gamissati mettacittañhi dānato atirekataraṃ puññanti
tato nāgarājā  mahāsattassa dhammakathaṃ sutvā na sakkā paṇḍitena bahi papañcaṃ kātuṃ vimalāya dassetvā subhāsitaṃ sāvetvā dohaḷaṃ paṭippassambhetvā dhanañcayarājānaṃ hāsento paṇḍitaṃ pesetuṃ vaṭṭatīti cintetvā gāthamāha 

 addhā hi so socati rājaseṭṭho tayā vinā yassa tuvaṃ sajibbo
dukkhūpanītopi tayā samecca vindeyya poso sukhamāturopīti
tattha ti sajīvo amacco ti tayā saha samāgantvā ti bāḷhagilānopi samāno
taṃ sutvā mahāsatto nāgarājassa thutiṃ karonto itaraṃ gāthamāha 

 addhā sataṃ bhāsasi nāga dhammaṃ anuttaraṃ atthapadaṃ suciṇṇaṃ
etādisiyāsu hi āpadāsu paññāyate mādisānaṃ visesoti
tattha nti ekaṃsena santānaṃ paṇḍitānaṃ dhammaṃ bhāsasi nti hitakoṭṭhāsaṃ ti evarūpāsu āpadāsu etādise bhaye upaṭṭhite mādisānaṃ paññavantānaṃ viseso paññāyati
taṃ sutvā nāgarājā atirekataraṃ tuṭṭho tameva pucchanto gāthamāha 

 akkhāhi  no tāyaṃ mudhā nu laddho akkhehi no tāyaṃ ajesi jūte
dhammena laddho iti tāyamāha kathaṃ nu tvaṃ hatthamimassa māgatoti
tattha ti ācikkha amhākaṃ nti taṃ ayaṃ ti kiṃ nu kho mudhā amūlakeneva labhi udāhu jūte ajesi ti ayaṃ puṇṇako dhammena me paṇḍito laddhoti vadati ti tvaṃ kathaṃ imassa hatthaṃ āgatosi
mahāsatto āha 

 yo missaro tattha ahosi rājā tamāyamakkhehi ajesi jūte
so  maṃ jito rājā imassadāsi dhammena laddhosmi asāhasenāti
tattha ti yo maṃ issaro ti imassa puṇṇakassa adāsi
taṃ sutvā nāgarājā tuṭṭho ahosi tamatthaṃ pakāsento satthā āha 

 mahorago attamano udaggo sutvāna dhīrassa subhāsitāni
hatthe gahetvāna anomapaññaṃ pāvekkhi bhariyāya tadā sakāse

 yena tvaṃ vimale paṇḍu yena bhattaṃ na ruccati
na ca metādiso vaṇṇo ayameso tamonudo

 yassa  te hadayenattho āgatāyaṃ pabhaṅkaro
tassa vākyaṃ nisāmehi dullabhaṃ dassanaṃ punāti
tattha ti paviṭṭho ti bhadde vimale yena kāraṇena tvaṃ paṇḍu ceva na ca te bhattaṃ ruccati ti pathavitale vā devaloke vā na ca tādiso vaṇṇo aññassa kassaci atthi yādiso etassa guṇavaṇṇo patthaṭo ti yaṃ nissāya tava dohaḷo uppanno ayameva so sabbalokassa tamonudo ti puna etassa dassanaṃ nāma dullabhanti vadati
vimalāpi taṃ disvā paṭisanthāraṃ akāsi tamatthaṃ pakāsento satthā āha 

 disvāna taṃ vimalā bhūripaññaṃ dasaṅgulī añjaliṃ paggahetvā
haṭṭhena bhāvena patītarūpā iccabravi kurūnaṃ kattuseṭṭhanti
tattha ti pahaṭṭhena cittena ti somanassajātā
ito paraṃ vimalāya ca mahāsattassa ca vacanappaṭivacanagāthā 

 adiṭṭhapubbaṃ disvāna macco maccubhayaṭṭito
byamhito nābhivādesi nayidaṃ paññavatāmiva

 na camhi byamhito nāgi na ca maccubhayaṭṭito
na vajjho abhivādeyya vajjhaṃ vā nābhivādaye

 kathaṃ no abhivādeyya abhivādāpayetha ve
yaṃ naro hantumiccheyya taṃ kammaṃ nupapajjati

 evametaṃ yathā brūsi saccaṃ bhāsasi paṇḍita
na vajjho abhivādeyya vajjhaṃ vā nābhivādaye

 kathaṃ  no abhivādeyya abhivādāpayetha ve
yaṃ naro hantumiccheyya taṃ kammaṃ nupapajjati

 asassataṃ sassataṃ nu tavayidaṃ iddhī jutī balavīriyūpapatti
pucchāmi taṃ nāgakaññetamatthaṃ kathaṃ nu te laddhamidaṃ vimānaṃ

 adhiccaladdhaṃ  pariṇāmajaṃ te sayaṃkataṃ udāhu devehi dinnaṃ
akkhāhi me nāgakaññetamatthaṃ yatheva te laddhamidaṃ vimānaṃ

 nādhiccaladdhaṃ na pariṇāmajaṃ me na sayaṃkathaṃ nāpi devehi dinnaṃ
sakehi kammehi apāpakehi puññehi me laddhamidaṃ vimānaṃ

 kiṃ te vataṃ kiṃ pana brahmacariyaṃ kissa suciṇṇassa ayaṃ vipāko
iddhī jutī balavīriyūpapatti idañca te nāgi mahāvimānaṃ

 ahañca kho sāmiko cāpi mayhaṃ saddhā ubho dānapatī ahumhā
opānabhūtaṃ me gharaṃ tadāsi santappitā samaṇabrāhmaṇā ca

 mālañca gandhañca vilepanañca padīpiyaṃ seyyamupassayañca
acchādanaṃ sāyanamannapānaṃ sakkacca dānāni adamha tattha

 taṃ me vataṃ taṃ pana brahmacariyaṃ tassa suciṇṇassa ayaṃ vipāko
iddhī jutī balavīriyūpapatti idañca me dhīra mahāvimānaṃ

 evaṃ  ce te laddhamidaṃ vimānaṃ jānāsi puññānaṃ phalūpapattiṃ
tasmā hi dhammaṃ cara appamattā yathā vimānaṃ puna māvasesi

 nayidha  santi samaṇabrāhmaṇā ca yesannapānāni dademu katte
akkhāhi me pucchito etamatthaṃ yathā vimānaṃ puna māvasema

 bhogī  hi te santi idhūpapannā puttā ca dārā anujīvino ca
tesu tuvaṃ vacasā kammunā ca asampaduṭṭhā ca bhavāhi niccaṃ

 evaṃ tuvaṃ nāgi asampadosaṃ anupālaya vacasā kammunā ca
ṭhatvā idha yāvatāyukaṃ vimāne uddhaṃ ito gacchasi devalokaṃ

 addhā hi so socati rājaseṭṭho tayā vinā yassa tuvaṃ sajibbo
dukkhūpanītopi tayā samecca vindeyya poso sukhamāturopi

 addhā sataṃ bhāsasi nāgi dhammaṃ anuttaraṃ atthapadaṃ suciṇṇaṃ
etādisiyāsu hi āpadāsu paññāyate mādisānaṃ viseso

 akkhāhi no tāyaṃ mudhā nu laddho akkhehi no tāyaṃ ajesi jūte
dhammena laddho iti tāyamāha kathaṃ nu tvaṃ hatthamimassa māgato

 yo missaro tattha ahosi rājā tamāyamakkhehi ajesi jūte
so  maṃ jito rājā imassadāsi dhammena laddhosmi asāhasenāti
imāsaṃ gāthānaṃ attho heṭṭhā vuttanayeneva veditabbo
mahāsattassa  vacanaṃ sutvā atirekataraṃ tuṭṭhā vimalā mahāsattaṃ gahetvā sahassagandhodakaghaṭehi nhāpetvā nhānakāle mahāsattassa dibbadussadibbagandhamālādīni datvā alaṅkatappaṭiyattakāle dibbabhojanaṃ bhojesi mahāsatto bhuttabhojano alaṅkatāsanaṃ paññāpetvā alaṅkatadhammāsane nisīditvā buddhalīlāya dhammaṃ desesi tamatthaṃ pakāsento satthā āha 

 yatheva varuṇo nāgo pañhaṃ pucchittha paṇḍitaṃ
tatheva nāgakaññāpi pañhaṃ pucchittha paṇḍitaṃ

 yatheva varuṇaṃ nāgaṃ dhīro tosesi pucchito
tatheva nāgakaññampi dhīro tosesi pucchito

 ubhopi  te attamane viditvā mahoragaṃ nāgakaññañca dhīro
achambhī abhīto alomahaṭṭho iccabravi varuṇaṃ nāgarājānaṃ

 mā rodhayi nāga āyāhamasmi yena tavattho idaṃ sarīraṃ
hadayena maṃsena karohi kiccaṃ sayaṃ karissāmi yathāmati teti
tattha ti nikkampo ti bhayena ahaṭṭhalomo ti vīmaṃsanavasena iti abravi ti mittadubbhikammaṃ karomīti mā bhāyi kathaṃ nu kho imaṃ idāni māressāmīti vā mā cintayi ti varuṇaṃ ālapati ti āyo ahaṃ asmi ayameva vā pāṭho ti sace tvaṃ imassa santike idāni dhammo me sutoti maṃ māretuṃ na visahasi ahameva yathā tava ajjhāsayo tathā sayaṃ karissāmīti
nāgarājā  āha 

 paññā have hadayaṃ paṇḍitānaṃ te tyamha paññāya mayaṃ sutuṭṭhā
anūnanāmo labhatajja dāraṃ ajjeva taṃ kuruyo pāpayātūti
tattha ti te mayaṃ tava paññāya sutuṭṭhā ti sampuṇṇanāmo puṇṇako yakkhasenāpati nti labhatu ajja dāraṃ dadāmi assa dhītaraṃ irandhatiṃ ti ajjeva taṃ kururaṭṭhaṃ puṇṇako pāpetu
evañca  pana vatvā varuṇo nāgarājā irandhatiṃ puṇṇakassa adāsi so taṃ labhitvā tuṭṭhacitto mahāsattena saddhiṃ sallapi tamatthaṃ pakāsento satthā āha 

 sa puṇṇako attamano udaggo irandhatiṃ nāgakaññaṃ labhitvā
haṭṭhena bhāvena patītarūpo iccabravi kurūnaṃ kattuseṭṭhaṃ

 bhariyāya maṃ tvaṃ akari samaṅgiṃ ahañca te vidhura karomi kiccaṃ
idañca te maṇiratanaṃ dadāmi ajjeva taṃ kuruyo pāpayāmīti
tattha nti paṇḍita ahaṃ tava guṇesu pasanno arahāmi tava anucchavikaṃ kiccaṃ kātuṃ tasmā imañca te cakkavattiparibhogaṃ maṇiratanaṃ demi ajjeva taṃ indapatthaṃ pāpemīti
atha mahāsatto tassa thutiṃ karonto itaraṃ gāthamāha 

 ajeyyamesā tava hotu metti bhariyāya kaccāna piyāya saddhiṃ
ānandi vitto sumano patīto datvā maṇiṃ mañca nayindapatthanti
tattha ti esā tava bhariyāya saddhiṃ piyasaṃvāsametti ajeyyā hotu ānandi vittotiādīhi pītisamaṅgibhāvamevassa vadati nti naya indapatthaṃ
taṃ sutvā puṇṇako tathā akāsi tena vuttaṃ 

 sa puṇṇako kurūnaṃ kattuseṭṭhaṃ nisīdayī purato āsanasmiṃ
ādāya kattāramanomapaññaṃ upānayī nagaraṃ indapatthaṃ

 mano manussassa yathāpi gacche tatopissa khippataraṃ ahosi
sa puṇṇako kurūnaṃ kattuseṭṭhaṃ upānayī nagaraṃ indapatthaṃ

 etindapatthaṃ  nagaraṃ padissati rammāni ca ambavanāni bhāgaso
ahañca bhariyāya samaṅgibhūto tuvañca pattosi sakaṃ niketanti
tattha ti mano nāma kiñcāpi na gacchati dūre ārammaṇaṃ gaṇhanto pana gatoti vuccati tasmā manassa ārammaṇaggahaṇatopi khippataraṃ tassa manomayasindhavassa gamanaṃ ahosīti evamettha attho daṭṭhabbo nti assapiṭṭhe nisinnoyevassa dassento evamāha nti tvañca attano nivesanaṃ sampattoti āha
tasmiṃ pana divase paccūsakāle rājā supinaṃ addasa evarūpo supino ahosi  rañño nivesanadvāre paññākkhandho sīlamayasākho pañcagorasaphalo alaṅkatahatthigavāssapaṭicchanno mahārukkho  ṭhito mahājano tassa sakkāraṃ katvā añjaliṃ paggayha namassamāno  aṭṭhāsi atheko kaṇhapuriso pharuso rattasāṭakanivattho rattapupphakaṇṇadharo āvudhahattho āgantvā mahājanassa paridevantasseva taṃ rukkhaṃ samūlaṃ chinditvā ākaḍḍhanto ādāya gantvā puna taṃ āharitvā pakatiṭṭhāneyeva ṭhapetvā pakkāmīti rājā taṃ supinaṃ pariggaṇhanto mahārukkho viya na añño koci vidhurapaṇḍito mahājanassa paridevantasseva taṃ samūlaṃ chinditvā ādāya gatapuriso viya na añño koci paṇḍitaṃ gahetvā gatamāṇavo puna taṃ āharitvā pakatiṭṭhāneyeva ṭhapetvā gato viya so māṇavo puna taṃ paṇḍitaṃ ānetvā dhammasabhāya dvāre ṭhapetvā pakkamissati addhā ajja mayaṃ paṇḍitaṃ passissāmāti sanniṭṭhānaṃ katvā somanassapatto sakalanagaraṃ alaṅkārāpetvā dhammasabhaṃ sajjāpetvā alaṅkataratanamaṇḍape dhammāsanaṃ paññāpetvā ekasatarājaamaccagaṇanagaravāsijānapadaparivuto ajja tumhe paṇḍitaṃ passissatha mā socitthāti mahājanaṃ assāsetvā paṇḍitassa āgamanaṃ olokento dhammasabhāyaṃ nisīdi amaccādayopi nisīdiṃsu tasmiṃ khaṇe puṇṇakopi paṇḍitaṃ otāretvā dhammasabhāya dvāre parisamajjheyeva ṭhapetvā irandhatiṃ ādāya devanagarameva gato tamatthaṃ  pakāsento satthā āha 

 na puṇṇako kurūnaṃ kattuseṭṭhaṃ oropiya dhammasabhāya majjhe
ājaññamāruyha anomavaṇṇo pakkāmi vehāyasamantalikkhe

 taṃ disvā rājā paramappatīto uṭṭhāya bāhāhi palissajitvā
avikampayaṃ dhammasabhāya majjhe nisīdayī pamukhamāsanasminti
tattha ti ahīnavaṇṇo uttamavaṇṇo nti bhikkhave so rājā paṇḍitaṃ palissajitvā mahājanamajjhe avikampanto anolīyantoyeva hatthe gahetvā attano abhimukhaṃ katvā alaṅkatadhammāsane nisīdāpesi
atha  rājā tena saddhiṃ sammoditvā madhurapaṭisanthāraṃ karonto gāthamāha 

 tvaṃ no vinetāsi rathaṃva naddhaṃ nandanti taṃ kuruyo dassanena
akkhāhi me pucchito etamatthaṃ kathaṃ pamokkho ahu māṇavassāti
tattha nti yathā naddhaṃ rathaṃ sārathi vineti evaṃ tvaṃ amhākaṃ kāraṇena nayena hitakiriyāsu vinetā nti taṃ disvāva ime kururaṭṭhavāsino tava dassanena nandanti ti māṇavassa santikā kathaṃ tava pamokkho ahosi yo vā taṃ muñcantassa māṇavassa pamokkho so kena kāraṇena ahosīti attho
mahāsatto āha 

 yaṃ māṇavotyābhivadī janinda na so manusso naravīraseṭṭha
yadi te suto puṇṇako nāma yakkho rañño kuverassa hi so sajibbo

 bhūmindharo varuṇo nāma nāgo brahā sucī vaṇṇabalūpapanno
tassānujaṃ dhītaraṃ kāmayāno irandhatī nāma sā nāgakaññā

 tassā  sumajjhāya piyāya hetu patārayittha maraṇāya mayhaṃ
so ceva bhariyāya samaṅgibhūto ahañca anuññāto maṇi ca laddhoti
tattha ti janinda yaṃ tvaṃ māṇavoti abhivadasi ti bhūmindharanāgabhavanavāsī ti yaṃ nāgakaññaṃ so patthayamāno mama maraṇāya patārayi cittaṃ pavattesi sā nāgakaññā  irandhatī nāma ti mahārāja so hi nāgarājā catupposathikapañhavissajjane pasanno maṃ maṇinā pūjetvā nāgabhavanaṃ gato vimalāya nāma deviyā taṃ maṇiṃ adisvā deva kuhiṃ maṇīti pucchito mama dhammakathikabhāvaṃ vaṇṇesi sā mayhaṃ dhammakathaṃ sotukāmā hutvā mama hadaye dohaḷaṃ uppādesi nāgarājā duggahitena pana dhītaraṃ irandhatiṃ āha  mātā te vidhurassa hadayamaṃse dohaḷinī tassa hadayamaṃsaṃ āharituṃ samatthaṃ sāmikaṃ pariyesāhīti sā pariyesantī vessavaṇassa bhāgineyyaṃ puṇṇakaṃ nāma yakkhaṃ disvā taṃ attani paṭibaddhacittaṃ ñatvā pitu santikaṃ nesi atha naṃ so vidhurapaṇḍitassa hadayamaṃsaṃ āharituṃ sakkonto irandhatiṃ labhissasīti āha puṇṇako vepullapabbatato cakkavattiparibhogaṃ maṇiratanaṃ āharitvā tumhehi saddhiṃ jūtaṃ kīḷitvā maṃ jinitvā labhi ahañca mama nivesane tīhaṃ vasāpetvā mahantaṃ sakkāraṃ akāsiṃ sopi maṃ assavāladhiṃ gāhāpetvā himavante rukkhesu ca pabbatesu ca pothetvā māretuṃ asakkonto sattame vātakkhandhe verambhavātamukhe ca pakkhanditvā anupubbena saṭṭhiyojanubbedhe  kāḷāgirimatthake ṭhapetvā sīhavesādivasena idañcidañca rūpaṃ katvāpi māretuṃ asakkonto mayā attano māraṇakāraṇaṃ puṭṭho ācikkhi athassāhaṃ sādhunaradhamme kathesiṃ taṃ sutvā pasannacitto maṃ idha ānetukāmo ahosi
athāhaṃ taṃ ādāya nāgabhavanaṃ gantvā nāgarañño ca vimalāya ca dhammaṃ desesiṃ tato nāgarājā ca vimalā ca sabbanāgaparisā ca pasīdiṃsu nāgarājā tattha mayā chāhaṃ vutthakāle irandhatiṃ puṇṇakassa  adāsi so taṃ labhitvā pasannacitto hutvā maṃ maṇiratanena pūjetvā nāgarājena āṇatto manomayasindhavaṃ āropetvā sayaṃ majjhimāsane nisīditvā irandhatiṃ pacchimāsane nisīdāpetvā maṃ purimāsane nisīdāpetvā idhāgantvā parisamajjhe otāretvā irandhatiṃ ādāya attano nagarameva gato evaṃ mahārāja so puṇṇako tassā sumajjhāya piyāya hetu patārayittha maraṇāya mayhaṃ athevaṃ maṃ nissāya so ceva bhariyāya samaṅgibhūto mama dhammakathaṃ sutvā pasannena nāgarājena ahañca anuññāto tassa puṇṇakassa santikā ayaṃ sabbakāmadado cakkavattiparibhogamaṇi ca laddho gaṇhatha deva imaṃ maṇinti rañño ratanaṃ adāsi
tato  rājā paccūsakāle attanā diṭṭhasupinaṃ nagaravāsīnaṃ kathetukāmo bhonto nagaravāsino ajja mayā diṭṭhasupinaṃ suṇāthāti vatvā āha 

 rukkho hi mayhaṃ padvāre sujāto paññākkhandho sīlamayassa sākhā
atthe ca dhamme ca ṭhito nipāko gavapphalo hatthigavāssachanno

 naccagītatūriyābhinādite ucchijja senaṃ puriso ahāsi
so no ayaṃ āgato sanniketaṃ rukkhassimassāpacitiṃ karotha

 ye keci vittā mama paccayena sabbeva te pātukarontu ajja
tibbāni katvāna upāyanāni rukkhassimassāpacitiṃ karotha

 ye keci baddhā mama atthi raṭṭhe sabbeva te bandhanā mocayantu
yathevayaṃ bandhanasmā pamutto evamete muñcare bandhanasmā

 unnaṅgalā  māsamimaṃ karontu maṃsodanaṃ brāhmaṇā bhakkhayantu
amajjapā majjarahā pivantu puṇṇāhi thālāhi palissutāhi

 mahāpathaṃ nicca samavhayantu tibbañca rakkhaṃ vidahantu raṭṭhe
yathāññamaññaṃ na viheṭhayeyyuṃ rukkhassimassāpacitiṃ karothāti
tattha ti etassa rukkhassa sīlamayā sākhā ti vaddhiyañca sabhāve ca ti so paññāmayarukkho patiṭṭhito ti pañcavidhagorasaphalo ti alaṅkatahatthigavāssehi sañchanno ti atha tassa rukkhassa pūjaṃ karontena mahājanena tasmiṃ rukkhe etehi naccādīhi abhinādite ti eko kaṇhapuriso āgantvā taṃ rukkhaṃ ucchijja parivāretvā ṭhitaṃ senaṃ palāpetvā ahāsi gahetvā gato puna so rukkho āgantvā amhākaṃ nivesanadvārayeva ṭhito so no ayaṃ rukkhasadiso paṇḍito sanniketaṃ āgato idāni sabbeva tumhe rukkhassa imassa apacitiṃ karotha mahāsakkāraṃ pavattetha
ti ambho amaccā ye keci maṃ nissāya laddhena yasena  tuṭṭhacittā te sabbe attano vittaṃ pātukarontu ti bahalāni mahantāni ti paṇṇākāre ti antamaso kīḷanatthāya baddhe migapakkhino upādāya ti muñcantu ti imaṃ māsaṃ kasananaṅgalāni ussāpetvā ekamante ṭhapetvā nagare bheriṃ carāpetvā sabbeva manussā mahāchaṇaṃ karontu ti bhuñjantu ti ettha -kāro nipātamattaṃ majjapā purisā majjarahā attano attano āpānaṭṭhānesu nisinnā pivantūti attho ti puṇṇehi thālehi ti atipuṇṇattā paggharamānehi ti antonagare alaṅkatamahāpathaṃ rājamaggaṃ nissāya ṭhitā vesiyā niccakālaṃ kilesavasena kilesatthikaṃ janaṃ avhayantūti attho nti gāḷhaṃ ti yathā rakkhassa susaṃvihitattā unnaṅgalā hutvā rukkhassimassa apacitiṃ karontā aññamaññaṃ na viheṭhayeyyuṃ evaṃ rakkhaṃ saṃvidahantūti attho
evaṃ raññā vutte 

 orodhā  ca kumārā ca vesiyānā ca brāhmaṇā
bahuṃ annañca pānañca paṇḍitassābhihārayuṃ

 hatthārohā  anīkaṭṭhā rathikā pattikārakā
bahuṃ annañca pānañca paṇḍitassābhihārayuṃ

 samāgatā  jānapadā negamā ca samāgatā
bahuṃ annañca pānañca paṇḍitassābhihārayuṃ

 bahujano pasannosi disvā paṇḍitamāgate
paṇḍitamhi anuppatte celukkhepo pavattathāti
tattha nti evaṃ raññā āṇattā mahāchaṇaṃ paṭiyādetvā sabbe satte bandhanā mocetvā ete sabbe orodhādayo nānappakāraṃ paṇṇākāraṃ sajjitvā tena saddhiṃ annañca pānañca paṇḍitassa pesesuṃ ti paṇḍite āgate taṃ paṇḍitaṃ disvā bahujano pasanno ahosi
chaṇo māsena osānaṃ agamāsi tato mahāsatto buddhakiccaṃ sādhento viya mahājanassa dhammaṃ desento rājānañca anusāsanto dānādīni puññāni katvā yāvatāyukaṃ ṭhatvā āyupariyosāne saggaparāyaṇo ahosi rājānaṃ ādiṃ katvā sabbepi nagaravāsino paṇḍitassovāde ṭhatvā dānādīni puññāni katvā āyupariyosāne saggapuraṃ pūrayiṃsu
satthā imaṃ dhammadesanaṃ āharitvā na bhikkhave idāneva pubbepi tathāgato paññāsampanno upāyakusaloyevāti vatvā jātakaṃ samodhānesi  tadā paṇḍitassa mātāpitaro mahārājakulāni ahesuṃ jeṭṭhabhariyā rāhulamātā jeṭṭhaputto rāhulo vimalā uppalavaṇṇā varuṇanāgarājā sāriputto supaṇṇarājā moggallāno sakko anuruddho dhanañcayakorabyarājā ānando puṇṇako channo parisā buddhaparisā vidhurapaṇḍito pana ahameva sammāsambuddho ahosinti


 [547] 10 vessantarajātakavaṇṇanā

ti idaṃ satthā kapilavatthuṃ upanissāya nigrodhārāme viharanto pokkharavassaṃ ārabbha kathesi yadā hi satthā pavattitavaradhammacakko anukkamena rājagahaṃ gantvā tattha hemantaṃ vītināmetvā udāyittherena maggadesakena vīsatisahassakhīṇāsavaparivuto paṭhamagamanena kapilavatthuṃ agamāsi tadā sakyarājāno mayaṃ amhākaṃ ñātiseṭṭhaṃ passissāmāti sannipatitvā bhagavato vasanaṭṭhānaṃ vīmaṃsamānā nigrodhasakkassārāmo ramaṇīyoti sallakkhetvā tattha sabbaṃ paṭijagganavidhiṃ katvā gandhapupphādihatthā paccuggamanaṃ karontā sabbālaṅkārappaṭimaṇḍite daharadahare nāgaradārake ca nāgaradārikāyo ca paṭhamaṃ pahiṇiṃsu tato rājakumāre ca rājakumārikāyo ca tesaṃ antarā sāmaṃ gandhapupphacuṇṇādīhi satthāraṃ pūjetvā bhagavantaṃ gahetvā nigrodhārāmameva agamiṃsu tattha bhagavā vīsatisahassakhīṇāsavaparivuto paññattavarabuddhāsane nisīdi tadā hi sākiyā mānajātikā mānatthaddhā te ayaṃ siddhatthakumāro amhehi daharataro amhākaṃ kaniṭṭho bhāgineyyo putto nattāti cintetvā daharadahare rājakumāre ca rājakumārikāyo ca āhaṃsu tumhe bhagavantaṃ vandatha mayaṃ tumhākaṃ piṭṭhito nisīdissāmāti
tesu evaṃ avanditvā nisinnesu bhagavā tesaṃ ajjhāsayaṃ oloketvā na maṃ ñātayo vandanti handa idāneva vandāpessāmīti abhiññāpādakaṃ catutthajjhānaṃ samāpajjitvā tato vuṭṭhāya ākāsaṃ abbhuggantvā tesaṃ sīse pādapaṃsuṃ okiramāno viya kaṇḍambarukkhamūle yamakapāṭihāriyasadisaṃ pāṭihāriyaṃ akāsi rājā suddhodano taṃ acchariyaṃ disvā āha bhante tumhākaṃ jātadivase kāḷadevalassa vandanatthaṃ upanītānaṃ vo pāde parivattitvā brāhmaṇassa matthake ṭhite disvā ahaṃ tumhākaṃ pāde vandiṃ ayaṃ me paṭhamavandanā punapi vappamaṅgaladivase jambucchāyāya sirisayane nisinnānaṃ vo jambucchāyāya aparivattanaṃ  disvāpi ahaṃ tumhākaṃ pāde vandiṃ ayaṃ me dutiyavandanā idāni imaṃ adiṭṭhapubbaṃ pāṭihāriyaṃ  disvāpi tumhākaṃ pāde vandāmi ayaṃ me tatiyavandanāti raññā pana vandite avanditvā ṭhātuṃ samattho nāma ekasākiyopi nāhosi sabbe vandiṃsuyeva
iti bhagavā ñātayo vandāpetvā ākāsato otaritvā paññattavarabuddhāsane nisīdi nisinne ca bhagavati sikhāpatto ñātisamāgamo ahosi sabbe ekaggacittā hutvā nisīdiṃsu tato mahāmegho uṭṭhahitvā pokkharavassaṃ vassi tambavaṇṇaṃ udakaṃ heṭṭhā viravantaṃ gacchati ye temetukāmā te tementi atemetukāmassa  sarīre ekabindumattampi na patati taṃ disvā sabbe acchariyabbhutacittajātā ahesuṃ aho acchariyaṃ aho abbhutaṃ aho buddhānaṃ mahānubhāvatā yesaṃ ñātisamāgame evarūpaṃ pokkharavassaṃ vassīti bhikkhū kathaṃ samuṭṭhāpesuṃ taṃ sutvā satthā na bhikkhave idāneva pubbepi mama ñātisamāgame mahāmegho pokkharavassaṃ vassiyevāti vatvā tehi yācito atītaṃ āhari
atīte siviraṭṭhe jetuttaranagare sivimahārājā nāma rajjaṃ kārento sañjayaṃ nāma puttaṃ paṭilabhi so tassa vayappattassa maddarājadhītaraṃ phussatiṃ nāma rājakaññaṃ ānetvā rajjaṃ niyyādetvā phussatiṃ aggamahesiṃ akāsi tassā ayaṃ pubbayogo  ito ekanavutikappe vipassī nāma satthā loke udapādi tasmiṃ bandhumatinagaraṃ nissāya kheme migadāye viharante eko rājā rañño bandhumassa anagghena candanasārena saddhiṃ satasahassagghanikaṃ suvaṇṇamālaṃ pesesi rañño pana dve dhītaro ahesuṃ so taṃ paṇṇākāraṃ tāsaṃ dātukāmo hutvā candanasāraṃ jeṭṭhikāya adāsi suvaṇṇamālaṃ kaniṭṭhāya adāsi tā ubhopi na mayaṃ imaṃ attano sarīre piḷandhissāma satthārameva pūjessāmāti cintetvā rājānaṃ āhaṃsu tāta candanasārena ca suvaṇṇamālāya ca dasabalaṃ pūjessāmāti taṃ sutvā rājā sādhūti sampaṭicchi jeṭṭhikā sukhumacandanacuṇṇaṃ kāretvā suvaṇṇasamuggaṃ pūretvā gaṇhāpesi kaniṭṭhabhaginī pana suvaṇṇamālaṃ uracchadamālaṃ kārāpetvā  suvaṇṇasamuggena gaṇhāpesi tā ubhopi migadāyavihāraṃ gantvā jeṭṭhikā candanacuṇṇena dasabalassa suvaṇṇavaṇṇaṃ sarīraṃ pūjetvā sesacuṇṇāni gandhakuṭiyaṃ vikiritvā bhante anāgate tumhādisassa buddhassa mātā bhaveyyanti patthanaṃ akāsi kaniṭṭhabhaginīpi tathāgatassa suvaṇṇavaṇaṃ sarīraṃ suvaṇṇamālāya katena uracchadena pūjetvā bhante yāva arahattappatti tāva idaṃ pasādhanaṃ mama sarīrā mā vigataṃ hotūti patthanaṃ akāsi satthāpi tāsaṃ anumodanaṃ akāsi
tā ubhopi yāvatāyukaṃ  ṭhatvā devaloke nibbattiṃsu tāsu jeṭṭhabhaginī devalokato manussalokaṃ  manussalokato devalokaṃ saṃsarantī ekanavutikappāvasāne amhākaṃ buddhuppādakāle buddhamātā mahāmāyādevī nāma ahosi kaniṭṭhabhaginīpi tatheva saṃsarantī kassapadasabalassa kāle kikissa rañño dhītā hutvā nibbatti sā cittakammakatāya viya uracchadamālāya alaṅkatena urena jātattā uracchadā nāma kumārikā hutvā soḷasavassikakāle satthu bhattānumodanaṃ sutvā sotāpattiphale patiṭṭhāya aparabhāge bhattānumodanaṃ suṇanteneva pitarā sotāpattiphalaṃ pattadivaseyeva arahattaṃ patvā pabbajitvā parinibbāyi kikirājāpi aññā satta dhītaro labhi tāsaṃ nāmāni 
samaṇī samaṇaguttā ca bhikkhunī bhikkhadāyikā
dhammā ceva sudhammā ca saṅghadāsī ca sattamīti
tā imasmiṃ buddhuppāde 
khemā uppalavaṇṇā ca paṭācārā ca gotamī
dhammadinnā mahāmāyā visākhā cāpi sattamīti
tāsu  phussatī sudhammā nāma hutvā dānādīni puññāni katvā vipassisammāsambuddhassa katāya candanacuṇṇapūjāya phalena rattacandanarasaparipphositena viya sarīrena jātattā phussatī nāma kumārikā hutvā devesu ca manussesu ca saṃsarantī aparabhāge sakkassa devarañño aggamahesī hutvā nibbatti athassā yāvatāyukaṃ ṭhatvā pañcasu pubbanimittesu uppannesu sakko devarājā tassā parikkhīṇāyukataṃ ñatvā mahantena yasena taṃ ādāya nandanavanuyyānaṃ gantvā tattha taṃ alaṅkatasayanapiṭṭhe nisinnaṃ sayaṃ sayanapasse nisīditvā etadavoca bhadde phussati te dasa vare dammi te gaṇhassūti vadanto imasmiṃ gāthāsahassapaṭimaṇḍite mahāvessantarajātake paṭhamaṃ gāthamāha 

 phussatī varavaṇṇābhe varassu dasadhā vare
pathabyā cārupubbaṅgi yaṃ tuyhaṃ manaso piyanti
evamesā  mahāvessantaradhammadesanā devaloke patiṭṭhāpitā nāma hoti
tattha ti taṃ nāmenālapati ti varāya vaṇṇābhāya samannāgate ti dasavidhe ti pathaviyaṃ gahetabbe katvā  gaṇhassūti vadati ti cārunā pubbaṅgena varalakkhaṇena samannāgate nti yaṃ yaṃ tava manasā piyaṃ taṃ taṃ dasahi koṭṭhāsehi gaṇhāhīti vadati
sā attano cavanadhammataṃ ajānantī pamattā hutvā dutiyagāthamāha 

 devarāja namo tyatthu kiṃ pāpaṃ pakataṃ mayā
rammā cāvesi maṃ ṭhānā vātova dharaṇīruhanti
tattha ti namo te atthu nti kiṃ mayā tava santike pāpaṃ pakatanti pucchati nti rukkhaṃ
athassā pamattabhāvaṃ ñatvā sakko dve gāthā abhāsi 

 na ceva te kataṃ pāpaṃ na ca me tvamasi appiyā
puññañca te parikkhīṇaṃ yena tevaṃ vadāmahaṃ

 santike  maraṇaṃ tuyhaṃ vinābhāvo bhavissati
paṭiggaṇhāhi me ete vare dasa pavecchatoti
tattha nti yena te evaṃ vadāmi ti tava amhehi saddhiṃ viyogo bhavissati ti dadamānassa
sā sakkassa vacanaṃ sutvā nicchayena attano maraṇaṃ ñatvā varaṃ gaṇhantī āha 

 varaṃ ce me ado sakka sabbabhūtānamissara
sivirājassa bhaddante tattha assaṃ nivesane

 nīlanettā  nīlabhamu nīlakkhī ca yathā migī
phussatī nāma nāmena tatthapassaṃ purindana

 puttaṃ labhetha varadaṃ yācayogaṃ amacchariṃ
pūjitaṃ paṭirājūhi kittimantaṃ yasassinaṃ

 gabbhaṃ me dhārayantiyā majjhimaṅgaṃ anunnataṃ
kucchi anunnato assa cāpaṃva likhitaṃ samaṃ

 thanā  me nappapateyyuṃ palitā na santu vāsava
kāye rajo na limpetha vajjhañcāpi pamocaye

 mayūrakoñcābhirude nārivaragaṇāyute
khujjacelāpakākiṇṇe sūtamāgadhavaṇṇite

 citraggaḷerughusite surāmaṃsapabodhane
sivirājassa bhaddante tatthassaṃ mahesī piyāti
tattha ti sā sakalajambudīpatalaṃ olokentī attano anucchavikaṃ sivirañño nivesanaṃ disvā tattha aggamahesibhāvaṃ patthentī evamāha ti ekavassikā hi migapotikā nīlanettā hoti tenevamāha nti tatthapi imināva nāmena  assaṃ ti labheyyaṃ nti alaṅkatasīsaakkhiyugalahadayamaṃsarudhirasetacchattaputtadāresu yācitayācitassa varabhaṇḍassa dāyakaṃ ti majjhimaṅganti vuttaṃ sarūpato dasseti nti yathā chekena dhanukārena sammā likhitaṃ dhanu anunnatamajjhaṃ tulāvaṭṭaṃ samaṃ hoti evarūpo me kucchi bhaveyya
nti patitvā lambā na bhaveyyuṃ ti vāsava devaseṭṭha palitānipi me sirasmiṃ na santu mā paññāyiṃsu palitāni siroruhātipi pāṭho ti kibbisakārakaṃ rājāparādhikaṃ vajjhappattacoraṃ attano balena mocetuṃ samatthā bhaveyyaṃ iminā attano issariyabhāvaṃ dīpeti ti bhojanakālādīsu thutivasena  kālaṃ ārocentehi sūtehi ceva māgadhakehi ca vaṇṇite ti pañcaṅgikatūriyasaddasadisaṃ manoramaṃ ravaṃ ravantehi sattaratanavicittehi dvārakavāṭehi ugghosite ti pivatha khādathāti surāmaṃsehi pabodhiyamānajane evarūpe sivirājassa nivesane tassa aggamahesī bhaveyyanti ime dasa vare gaṇhi
tattha sivirājassa aggamahesibhāvo paṭhamo varo nīlanettatā dutiyo nīlabhamukatā tatiyo phussatīti nāmaṃ catuttho puttapaṭilābho pañcamo anunnatakucchitā chaṭṭho alambatthanatā sattamo apalitabhāvo aṭṭhamo sukhumacchavibhāvo navamo vajjhappamocanasamatthatā dasamo varoti
sakko āha 

 ye te dasa varā dinnā mayā sabbaṅgasobhane
sivirājassa vijite sabbe te lacchasī vareti
athassā sakko devarājā phussatiyā dasa vare adāsi datvā ca pana bhadde phussati tava sabbe te samijjhantūti vatvā anumodi tamatthaṃ pakāsento satthā āha 

 idaṃ  vatvāna maghavā devarājā sujampati
phussatiyā varaṃ datvā anumodittha vāsavoti
tattha ti sabbe te lacchasi vareti evaṃ vare datvā pamuddito tuṭṭhamānaso ahosīti attho


iti sā vare gahetvā tato cutā maddarañño aggamahesiyā kucchimhi nibbatti jāyamānā ca candanacuṇṇaparikiṇṇena viya sarīrena jātā tenassā nāmaggahaṇadivase phussatītveva  nāmaṃ kariṃsu sā mahantena parivārena vaḍḍhitvā soḷasavassakāle uttamarūpadharā ahosi atha naṃ sivimahārājā puttassa sañjayakumārassa atthāya ānetvā tassa chattaṃ ussāpetvā soḷasannaṃ itthisahassānaṃ jeṭṭhikaṃ katvā aggamahesiṭṭhāne ṭhapesi tena vuttaṃ 
tato cutā sā phussatī chattiye upapajjatha
jetuttaramhi nagare sañjayena samāgamīti
sā sañjayassa piyā manāpā ahosi atha naṃ sakko āvajjamāno mayā phussatiyā dinnavaresu nava varā samiddhāti disvā eko pana puttavaro na tāva samijjhati tampissā samijjhāpessāmīti cintesi tadā mahāsatto tāvatiṃsadevaloke vasati āyu cassa parikkhīṇaṃ ahosi taṃ ñatvā sakko tassa santikaṃ gantvā mārisa tayā manussalokaṃ gantuṃ vaṭṭati tattha sivirañño aggamahesiyā kucchimhi paṭisandhiṃ gaṇhituṃ vaṭṭatīti vatvā tassa ceva aññesañca cavanadhammānaṃ saṭṭhisahassānaṃ devaputtānaṃ paṭiññaṃ gahetvā sakaṭṭhānameva gato mahāsattopi tato cavitvā tatthupapanno sesadevaputtāpi saṭṭhisahassānaṃ amaccānaṃ gehesu nibbattiṃsu mahāsatte kucchigate phussatī dohaḷinī hutvā catūsu nagaradvāresu nagaramajjhe  rājanivesanadvāre cāti chasu ṭhānesu cha dānasālāyo kārāpetvā devasikaṃ cha satasahassāni vissajjetvā mahādānaṃ dātukāmā ahosi
rājā tassā dohaḷaṃ sutvā nemittake brāhmaṇe pakkosāpetvā pucchi nemittakā  mahārāja deviyā kucchimhi dānābhirato satto uppanno dānena tittiṃ na gamissatīti vadiṃsu taṃ sutvā rājā tuṭṭhamānaso hutvā cha dānasālāyo kārāpetvā vuttappakāraṃ dānaṃ paṭṭhapesi bodhisattassa  paṭisandhiggahaṇakālato paṭṭhāya rañño āyassa pamāṇaṃ nāma nāhosi tassa puññānubhāvena sakalajambudīparājāno paṇṇākāraṃ pahiṇiṃsu devī mahantena parivārena gabbhaṃ dhārentī dasamāse paripuṇṇe nagaraṃ daṭṭhukāmā hutvā rañño ārocesi rājā nagaraṃ devanagaraṃ viya alaṅkārāpetvā deviṃ rathavaraṃ āropetvā nagaraṃ padakkhiṇaṃ kāresi tassā vessānaṃ vīthiyā vemajjhaṃ sampattakāle kammajavātā caliṃsu atha amaccā rañño ārocesuṃ taṃ sutvā vessavīthiyaṃyeva tassā sūtigharaṃ kārāpetvā vāsaṃ gaṇhāpesi sā tattha puttaṃ vijāyi tena vuttaṃ 
dasa  māse dhārayitvāna karontī puraṃ padakkhiṇaṃ
vessānaṃ vīthiyā majjhe janesi phussatī mamanti (cariyā 176)
mahāsatto mātu kucchito nikkhantoyeva visado hutvā akkhīni ummīletvā nikkhami nikkhantoyeva ca mātu hatthaṃ pasāretvā amma dānaṃ dassāmi atthi kiñci te dhananti āha athassa mātā tāta yathāajjhāsayena dānaṃ dehīti pasāritahatthe sahassatthavikaṃ ṭhapesi mahāsatto hi umaṅgajātake imasmiṃ jātake pacchimattabhāveti tīsu ṭhānesu jātamatteyeva mātarā saddhiṃ kathesi athassa nāmaggahaṇadivase vessavīthiyaṃ jātattā vessantaroti nāmaṃ kariṃsu
tena vuttaṃ 
na mayhaṃ mattikaṃ nāmaṃ napi pettikasambhavaṃ
jātomhi vessavīthiyaṃ tasmā vessantaro ahunti (cariyā 177)
jātadivaseyeva  panassa ekā ākāsacārinī kareṇukā abhimaṅgalasammataṃ sabbasetaṃ hatthipotakaṃ ānetvā maṅgalahatthiṭṭhāne ṭhapetvā pakkāmi tassa mahāsattaṃ paccayaṃ katvā uppannattā paccayotveva nāmaṃ kariṃsu taṃ divasameva amaccagehesu saṭṭhisahassakumārakā jāyiṃsu rājā mahāsattassa atidīghādidose vivajjetvā alambathaniyo madhurakhīrāyo catusaṭṭhi dhātiyo upaṭṭhāpesi tena saddhiṃ jātānañca saṭṭhidārakasahassānaṃ ekekā dhātiyo upaṭṭhāpesi so saṭṭhisahassehi dārakehi saddhiṃ mahantena parivārena vaḍḍhati athassa rājā satasahassagghanakaṃ kumārapiḷandhanaṃ kārāpesi so catuppañcavassikakāle taṃ  omuñcitvā dhātīnaṃ datvā puna tāhi dīyamānampi na gaṇhi tā rañño ārocayiṃsu rājā taṃ sutvā mama puttena dinnaṃ brahmadeyyameva hotūti aparampi kāresi kumāro tampi adāsiyeva iti dārakakāleyeva dhātīnaṃ nava vāre piḷandhanaṃ adāsi
aṭṭhavassikakāle pana pāsādavaragato sirisayanapiṭṭhe nisinnova cintesi ahaṃ bāhirakadānameva demi taṃ maṃ na paritoseti ajjhattikadānaṃ dātukāmomhi sace maṃ koci sīsaṃ yāceyya sīsaṃ chinditvā tassa dadeyyaṃ sacepi maṃ koci hadayaṃ yāceyya uraṃ bhinditvā hadayaṃ nīharitvā dadeyyaṃ sace akkhīni yāceyya akkhīni uppāṭetvā dadeyyaṃ sace  sarīramaṃsaṃ yāceyya sakalasarīrato maṃsaṃ chinditvā dadeyyaṃ sacepi maṃ koci rudhiraṃ yāceyya rudhiraṃ gahetvā dadeyyaṃ atha vāpi koci dāso me hohīti vadeyya attānamassa sāvetvā dāsaṃ katvā dadeyyanti tassevaṃ sabhāvaṃ cintentassa catunahutādhikadviyojanasatasahassabahalā ayaṃ mahāpathavī mattavaravāraṇo viya gajjamānā kampi sinerupabbatarājā suseditavettaṅkuro viya onamitvā jetuttaranagarābhimukho aṭṭhāsi pathavisaddena devā gajjanto khaṇikavassaṃ vassi akālavijjulatā nicchariṃsu sāgaro saṅkhubhi sakko devarājā apphoṭesi mahābrahmā sādhukāramadāsi pathavitalato paṭṭhāya yāva brahmalokā ekakolāhalaṃ ahosi
vuttampi  cetaṃ 
yadāhaṃ dārako homi jātiyā aṭṭhavassiko
tadā nisajja pāsāde dānaṃ dātuṃ vicintayiṃ
hadayaṃ dadeyyaṃ cakkhuṃ maṃsampi rudhirampi ca
dadeyyaṃ kāyaṃ sāvetvā yadi koci yācaye mamaṃ
sabhāvaṃ cintayantassa akampitamasaṇṭhitaṃ
akampi tattha pathavī sineruvanavaṭaṃsakāti (cariyā 178-80)
bodhisatto soḷasavassikakāleyeva sabbasippesu nipphattiṃ pāpuṇi athassa pitā rajjaṃ dātukāmo mātarā saddhiṃ mantetvā maddarājakulato mātuladhītaraṃ maddiṃ nāma rājakaññaṃ ānetvā soḷasannaṃ itthisahassānaṃ jeṭṭhikaṃ aggamahesiṃ katvā mahāsattaṃ rajje abhisiñci mahāsatto rajje patiṭṭhitakālato paṭṭhāya devasikaṃ cha satasahassāni vissajjento mahādānaṃ pavattesi aparabhāge maddidevī puttaṃ  vijāyi taṃ kañcanajālena sampaṭicchiṃsu tenassa jālīkumārotveva nāmaṃ kariṃsu tassa padasā gamanakāle dhītaraṃ vijāyi taṃ kaṇhājinena sampaṭicchiṃsu tenassā kaṇhājinātveva nāmaṃ kariṃsu mahāsatto māsassa chakkhattuṃ alaṅkatahatthikkhandhavaragato cha dānasālāyo olokesi tadā kāliṅgaraṭṭhe dubbuṭṭhikā ahosi sassāni na sampajjiṃsu manussānaṃ mahantaṃ chātabhayaṃ pavatti manussā jīvituṃ asakkontācorakammaṃ karonti dubbhikkhapīḷitā jānapadā rājaṅgaṇe sannipatitvā rājānaṃ upakkosiṃsu  taṃ sutvā raññā kiṃ tātāti vutte tamatthaṃ ārocayiṃsu rājā sādhu tātā devaṃ vassāpessāmīti te uyyojetvā samādinnasīlo uposathavāsaṃ vasantopi devaṃ vassāpetuṃ nāsakkhi so nāgare sannipātetvā ahaṃ samādinnasīlo sattāhaṃ uposathavāsaṃ vasantopi devaṃ vassāpetuṃ nāsakkhiṃ kiṃ nu kho kātabbanti pucchi sace deva devaṃ vassāpetuṃ na sakkosi esa jetuttaranagare sañjayassa rañño putto vessantaro nāma dānābhirato tassaṃ kira sabbaseto maṅgalahatthī atthi tassa gatagataṭṭhāne  devo vassi brāhmaṇe pesetvā taṃ hatthiṃ yācāpetuṃ vaṭṭati āṇāpethāti
so sādhūti sampaṭicchitvā brāhmaṇe sannipātetvā tesu guṇavaṇṇasampanne aṭṭha jane vicinitvā tesaṃ paribbayaṃ datvā gacchatha tumhe vessantaraṃ hatthiṃ yācitvā ānethāti pesesi brāhmaṇā anupubbena jetuttaranagaraṃ gantvā dānagge bhattaṃ paribhuñjitvā attano sarīraṃ rajoparikiṇṇaṃ paṃsumakkhitaṃ katvā puṇṇamadivase rājānaṃ hatthiṃ yācitukāmā hutvā rañño dānaggaṃ āgamanakāle pācīnadvāraṃ agamaṃsu rājāpi dānaggaṃ olokessāmīti pātova nhatvā nānaggarasabhojanaṃ bhuñjitvā alaṅkaritvā alaṅkatahatthikkhandhavaragato pācīnadvāraṃ agamāsi brāhmaṇā tatthokāsaṃ alabhitvā dakkhiṇadvāraṃ gantvā unnatapadese ṭhatvā rañño pācīnadvāre dānaggaṃ oloketvā dakkhiṇadvārāgamanakāle hatthe pasāretvā jayatu bhavaṃ vessantaroti tikkhattuṃ āhaṃsu mahāsatto te brāhmaṇe disvā hatthiṃ tesaṃ ṭhitaṭṭhānaṃ pesetvā hatthikkhandhe nisinno paṭhamaṃ gāthamāha 

 parūḷhakacchanakhalomā  paṅkadantā rajassirā
paggayha dakkhiṇaṃ bāhuṃ kiṃ maṃ yācanti brāhmaṇāti
brāhmaṇā āhaṃsu 

 ratanaṃ deva yācāma sivīnaṃ raṭṭhavaḍḍhana
dadāhi pavaraṃ nāgaṃ īsādantaṃ urūḷhavanti
tattha nti ubbāhanasamatthaṃ
taṃ sutvā mahāsatto ahaṃ sīsaṃ ādiṃ katvā ajjhattikadānaṃ dātukāmomhi ime pana  maṃ bāhirakadānameva yācanti pūressāmi tesaṃ manorathanti cintetvā hatthikkhandhavaragato tatiyaṃ gāthamāha 

 dadāmi na vikampāmi yaṃ maṃ yācanti brāhmaṇā
pabhinnaṃ kuñjaraṃ dantiṃ opavayhaṃ gajuttamanti
paṭijānitvā  ca pana 

 hatthikkhandhato oruyha rājā cāgādhimānaso
brāhmaṇānaṃ adā dānaṃ sivīnaṃ raṭṭhavaḍḍhanoti
tattha nti rājavāhanaṃ ti cāgena adhikamānaso rājā nti so vāraṇassa analaṅkataṭṭhānaṃ olokanatthaṃ tikkhattuṃ padakkhiṇaṃ katvā analaṅkataṭṭhānaṃ adisvā kusumamissakasugandhodakapūritaṃ suvaṇṇabhiṅgāraṃ gahetvā ito ethāti vatvā alaṅkatarajatadāmasadisaṃ hatthisoṇḍaṃ gahetvā tesaṃ hatthe ṭhapetvā udakaṃ pātetvā alaṅkatavāraṇaṃ brāhmaṇānaṃ adāsi
tassa catūsu pādesu alaṅkāro cattāri satasahassāni agghati ubhosu passesu alaṅkāro dve satasahassāni heṭṭhā udare kambalaṃ satasahassaṃ piṭṭhiyaṃ muttajālaṃ maṇijālaṃ kañcanajālanti tīṇi jālāni tīṇi satasahassāni ubhosu kaṇṇesu alaṅkāro dve satasahassāni piṭṭhiyaṃ attharaṇakambalaṃ satasahassaṃ kumbhālaṅkāro satasahassaṃ tayo vaṭaṃsakā tīṇi satasahassāni kaṇṇacūḷālaṅkāro dve satasahassāni dvinnaṃ dantānaṃ alaṅkāro dve satasahassāni soṇḍāya sovatthikālaṅkāro satasahassaṃ naṅguṭṭhālaṅkāro satasahassaṃ ārohaṇanisseṇi satasahassaṃ bhuñjanakaṭāhaṃ satasahassaṃ ṭhapetvā anagghaṃ bhaṇḍaṃ kāyāruḷhapasādhanaṃ dvāvīsati satasahassāni  evaṃ tāva ettakaṃ dhanaṃ catuvīsatisatasahassāni agghati chattapiṇḍiyaṃ pana maṇi cūḷāmaṇi muttāhāre maṇi aṅkuse maṇi hatthikaṇṭhe veṭhanamuttāhāre maṇi hatthikumbhe maṇīti imāni cha anagghāni hatthīpi anagghoyevāti hatthinā saddhiṃ satta anagghānīti sabbāni tāni brāhmaṇānaṃ adāsi tathā hatthino paricārakāni pañca kulasatāni hatthimeṇḍahatthigopakehi saddhiṃ adāsi saha dānenevassa heṭṭhā vuttanayeneva bhūmikampādayo ahesuṃ tamatthaṃ pakāsento satthā āha 

 tadāsi  yaṃ bhiṃsanakaṃ tadāsi lomahaṃsanaṃ
hatthināge padinnamhi medanī sampakampatha

 tadāsi yaṃ bhiṃsanakaṃ tadāsi lomahaṃsanaṃ
hatthināge padinnamhi khubhittha nagaraṃ tadā

 samākulaṃ puraṃ āsi ghoso ca vipulo mahā
hatthināge padinnamhi sivīnaṃ raṭṭhavaḍḍhaneti
tattha ti tadā āsi ti hatthisaṅkhāte nāge ti tadā jetuttaranagaraṃ saṅkhubhitaṃ ahosi
brāhmaṇā kira dakkhiṇadvāre hatthiṃ labhitvā hatthipiṭṭhe nisīditvā mahājanaparivārā nagaramajjhena pāyiṃsu mahājano te disvā ambho brāhmaṇā amhākaṃ hatthiṃ āruḷhā kuto vo hatthī laddhāti āha brāhmaṇā vessantaramahārājena no hatthī dinno ke tumheti mahājanaṃ hatthavikārādīhi ghaṭṭentā nagaramajjhena gantvā uttaradvārena nikkhamiṃsu nāgarā devatāvaṭṭanena bodhisattassa kuddhā rājadvāre sannipatitvā mahantaṃ upakkosamakaṃsu tena vuttaṃ 
samākulaṃ puraṃ āsi ghoso ca vipulo mahā
hatthināge padinnamhi sivīnaṃ raṭṭhavaḍḍhane
athettha vattati saddo tumulo bheravo mahā
hatthināge padinnamhi khubhittha nagaraṃ tadā
athettha vattati saddo tumulo bheravo mahā
hatthināge padinnamhi sivīnaṃ raṭṭhavaḍḍhaneti
tattha ti upakkosanasaddo patthaṭattā  uddhaṃ gatattā ti siviraṭṭhassa vuddhikare
athassa  dānena saṅkhubhitacittā hutvā nagaravāsino rañño ārocesuṃ tena vuttaṃ 

 uggā  ca rājaputtā ca vesiyānā ca brāhmaṇā
hatthārohā anīkaṭṭhā rathikā pattikārakā

 kevalo cāpi nigamo sivayo ca samāgatā
disvā nāgaṃ nīyamānaṃ te rañño paṭivedayuṃ

 vidhamaṃ deva te raṭṭhaṃ putto vessantaro tava
kathaṃ no hatthinaṃ dajjā nāgaṃ raṭṭhassa pūjitaṃ

 kathaṃ no kuñjaraṃ dajjā īsādantaṃ urūḷhavaṃ
khettaññuṃ sabbayuddhānaṃ sabbasetaṃ gajuttamaṃ

 paṇḍukambalasañchannaṃ pabhinnaṃ sattumaddanaṃ
dantiṃ savālabījaniṃ setaṃ kelāsasādisaṃ

 sasetacchattaṃ saupādheyyaṃ sāthabbanaṃ sahatthipaṃ
aggayānaṃ rājavāhiṃ brāhmaṇānaṃ adā gajanti
tattha ti uggatā paññātā ti negamakuṭumbikajano nti deva tava raṭṭhaṃ vidhamaṃ ti kena kāraṇena amhākaṃ hatthinaṃ abhimaṅgalasammataṃ kāliṅgaraṭṭhavāsīnaṃ brāhmaṇānaṃ dadeyya nti sabbayuddhānaṃ khettabhūmisīsajānanasamatthaṃ nti manoramadantayuttaṃ nti sahavālabījaniṃ nti saattharaṇaṃ nti sahatthivejjaṃ nti hatthiparicārakānaṃ pañcannaṃ kulasatānaṃ hatthimeṇḍahatthigopakānañca vasena sahatthipaṃ
evañca pana vatvā punapi āhaṃsu 

 annaṃ  pānañca yo dajjā vatthasenāsanāni ca
etaṃ kho dānaṃ patirūpaṃ etaṃ kho brāhmaṇārahaṃ

 ayaṃ te vaṃsarājā no sivīnaṃ raṭṭhavaḍḍhano
kathaṃ vessantaro putto gajaṃ bhājeti sañjaya

 sace  tvaṃ na karissasi sivīnaṃ vacanaṃ idaṃ
maññe taṃ saha puttena sivī hatthe karissareti
tattha ti paveṇiyā āgato mahārājā ti deti ti siviraṭṭhavāsino saha puttena taṃ attano hatthe karissantīti
taṃ  sutvā rājā ete vessantaraṃ mārāpetuṃ icchantīti saññāya āha 

 kāmaṃ janapado māsi raṭṭhañcāpi vinassatu
nāhaṃ sivīnaṃ vacanā rājaputtaṃ adūsakaṃ
pabbājeyyaṃ sakā raṭṭhā putto hi mama oraso

 kāmaṃ janapado māsi raṭṭhañcāpi vinassatu
nāhaṃ sivīnaṃ vacanā rājaputtaṃ adūsakaṃ
pabbājeyyaṃ sakā raṭṭhā putto hi mama atrajo

 na cāhaṃ tasmiṃ dubbheyyaṃ ariyasīlavato hi so
asilokopi me assa pāpañca pasave bahuṃ
kathaṃ vessantaraṃ puttaṃ satthena ghātayāmaseti
tattha ti mā āsi mā hotūti attho ti ariyena sīlavatena ariyāya ca ācārasampattiyā samannāgato ti ghātayissāma
taṃ sutvā sivayo avocuṃ 

 mā  naṃ daṇḍena satthena na hi so bandhanāraho
pabbājehi ca naṃ raṭṭhā vaṅke vasatu pabbateti
tattha ti deva tumhe taṃ daṇḍena vā satthena vā mā ghātayittha ti so bandhanārahopi na hotiyeva
rājā  āha 

 eso ce sivīnaṃ chando chandaṃ na panudāmase
imaṃ so vasatu rattiṃ kāme ca paribhuñjatu

 tato ratyā vivasāne sūriyassuggamanaṃ pati
samaggā sivayo hutvā raṭṭhā pabbājayantu nanti
tattha ti puttadārassa ovādaṃ dadamāno vasatu ekarattiñcassa okāsaṃ dethāti vadati
te ekarattimattaṃ vasatūti rañño vacanaṃ sampaṭicchiṃsu atha rājā ne uyyojetvā puttassa sāsanaṃ pesento kattāraṃ āmantetvā tassa santikaṃ pesesi so sādhūti sampaṭicchitvā vessantarassa nivesanaṃ gantvā taṃ pavattiṃ ārocesi tamatthaṃ  pakāsento satthā āha 

 uṭṭhehi katte taramāno gantvā vessantaraṃ vada
sivayo deva te kuddhā negamā ca samāgatā

 uggā ca rājaputtā ca vesiyānā ca brāhmaṇā
hatthārohā anīkaṭṭhā rathikā pattikārakā
kevalo cāpi nigamo sivayo ca samāgatā

 asmā  ratyā vivasāne sūriyassuggamanaṃ pati
samaggā sivayo hutvā raṭṭhā pabbājayanti taṃ

 sa kattā taramānova sivirājena pesito
āmuttahatthābharaṇo suvattho candanabhūsito

 sīsaṃ nhāto udake so āmuttamaṇikuṇḍalo
upāgami puraṃ rammaṃ vessantaranivesanaṃ

 tatthaddasa kumāraṃ so ramamānaṃ sake pure
parikiṇṇaṃ amaccehi tidasānaṃva vāsavaṃ

 so  tattha gantvā taramāno kattā vessantaraṃbravi
dukkhaṃ te vedayissāmi mā me kujjhi rathesabha

 vanditvā rodamāno so kattā rājānamabravi
bhattā mesi mahārāja sabbakāmarasāharo

 dukkhaṃ te vedayissāmi tattha assāsayantu maṃ
sivayo deva te kuddhā negamā ca samāgatā

 uggā ca rājaputtā ca vesiyānā ca brāhmaṇā
hatthārohā anīkaṭṭhā rathikā pattikārakā
kevalo cāpi nigamo sivayo ca samāgatā

 asmā ratyā vivasāne sūriyassuggamanaṃ pati
samaggā sivayo hutvā raṭṭhā pabbājayanti tanti
tattha nti mātāpitūnaṃ atthitāya kumārotveva saṅkhaṃ gataṃ rājānaṃ nti attanā dinnadānassa vaṇṇaṃ kathayamānaṃ somanassappattaṃ hutvā nisinnaṃ ti attanā  sahajātehi saṭṭhisahassehi amaccehi parivutaṃ samussitasetacchatte rājāsane nisinnaṃ ti kathayissāmi nti tasmiṃ dukkhassāsanārocane kathetuṃ avisahavasena kilantaṃ maṃ deva te pādā assāsayantu vissattho kathehīti maṃ vadathāti adhippāyenevamāha
mahāsatto āha 

 kismiṃ me sivayo kuddhā nāhaṃ passāmi dukkaṭaṃ
taṃ me katte viyācikkha kasmā pabbājayanti manti
tattha nti katarasmiṃ kāraṇe ti vitthārato kathehi
kattā  āha 

 uggā ca rājaputtā ca vesiyānā ca brāhmaṇā
hatthārohā anīkaṭṭhā rathikā pattikārakā
nāgadānena khiyyanti tasmā pabbājayanti tanti
tattha ti kujjhanti
taṃ sutvā mahāsatto somanassappatto hutvā āha 

 hadayaṃ cakkhumpahaṃ dajjaṃ kiṃ me bāhirakaṃ dhanaṃ
hiraññaṃ vā suvaṇṇaṃ vā muttā veḷuriyā maṇi

 dakkhiṇaṃ vāpahaṃ bāhuṃ disvā yācakamāgate
dadeyyaṃ na vikampeyyaṃ dāne me ramate mano

 kāmaṃ maṃ sivayo sabbe pabbājentu hanantu vā
neva dānā viramissaṃ kāmaṃ chindantu sattadhāti
tattha ti yācake āgate taṃ yācakaṃ disvā nti neva dānā viramissāmi
taṃ sutvā kattā neva raññā dinnaṃ na nāgarehi dinnaṃ attano matiyā eva aparaṃ sāsanaṃ kathento āha 

 evaṃ taṃ sivayo āhu negamā ca samāgatā
kontimārāya tīrena girimārañjaraṃ pati
yena pabbājitā yanti tena gacchatu subbatoti
tattha ti kontimārāya nāma nadiyā tīrena ti ārañjaraṃ nāma giriṃ abhimukho hutvā ti yena maggena raṭṭhā pabbājitā rājāno gacchanti tena subbato vessantaropi gacchatūti evaṃ sivayo kathentīti āha idaṃ kira so devatādhiggahito hutvā kathesi
taṃ sutvā bodhisatto sādhu dosakārakānaṃ gatamaggena gamissāmi maṃ kho pana nāgarā na aññena dosena pabbājenti mayā hatthissa  dinnattā pabbājenti evaṃ santepi ahaṃ sattasatakaṃ mahādānaṃ dassāmi nāgarā me ekadivasaṃ dānaṃ dātuṃ okāsaṃ dentu sve dānaṃ datvā tatiyadivase gamissāmīti vatvā āha 

 sohaṃ  tena gamissāmi yena gacchanti dūsakā
rattindivaṃ me khamatha yāva dānaṃ dadāmahanti
taṃ sutvā kattā sādhu deva nāgarānaṃ vakkhāmīti vatvā pakkāmi mahāsatto taṃ uyyojetvā mahāsenaguttaṃ pakkosāpetvā tāta ahaṃ sve sattasatakaṃ nāma mahādānaṃ dassāmi satta hatthisatāni satta assasatāni satta rathasatāni satta itthisatāni satta dhenusatāni satta dāsasatāni satta dāsisatāni ca paṭiyādehi nānappakārāni ca annapānādīni antamaso surampi sabbaṃ dātabbayuttakaṃ upaṭṭhapehīti sattasatakaṃ mahādānaṃ vicāretvā amacce uyyojetvā ekakova maddiyā vasanaṭṭhānaṃ gantvā sirisayanapiṭṭhe nisīditvā tāya saddhiṃ kathaṃ pavattesi tamatthaṃ pakāsento satthā āha 

 āmantayittha  rājānaṃ maddiṃ sabbaṅgasobhanaṃ
yaṃ te kiñci mayā dinnaṃ dhanaṃ dhaññañca vijjati

 hiraññaṃ vā suvaṇṇaṃ vā muttā veḷuriyā bahū
sabbaṃ taṃ nidaheyyāsi yañca te pettikaṃ dhananti
tattha ti nidhiṃ katvā ṭhapeyyāsi nti pitito āgataṃ

 tamabravi rājaputtī maddī sabbaṅgasobhanā
kuhiṃ deva nidahāmi taṃ me akkhāhi pucchitoti
tattha ti mayhaṃ sāmikena vessantarena ettakaṃ kālaṃ dhanaṃ nidhehīti na vuttapubbaṃ idāneva vadati kuhiṃ nu kho nidhetabbaṃ pucchissāmi nanti cintetvā taṃ abravi
vessantaro  āha 

 sīlavantesu dajjāsi dānaṃ maddi yathārahaṃ
na hi dānā paraṃ atthi patiṭṭhā sabbapāṇinanti
tattha ti bhadde maddi koṭṭhādīsu anidahitvā anugāmikanidhiṃ nidahamānā sīlavantesu dadeyyāsi nti dānato uttaritaraṃ patiṭṭhā nāma na hi atthi
sā  sādhūti tassa vacanaṃ sampaṭicchi atha naṃ uttaripi ovadanto āha 

 puttesu maddi dayesi sassuyā sasuramhi ca
yo ca taṃ bhattā maññeyya sakkaccaṃ taṃ upaṭṭhahe

 no ce taṃ bhattā maññeyya mayā vippavasena te
aññaṃ bhattāraṃ pariyesa mā kisittho mayā vināti
tattha ti dayaṃ mettaṃ kareyyāsi ti bhadde yo ca mayi gate ahaṃ te bhattā bhavissāmīti taṃ maññissati tampi sakkaccaṃ upaṭṭhaheyyāsi ti mayā saddhiṃ tava vippavāsena sace koci ahaṃ te bhattā bhavissāmīti taṃ na maññeyya atha sayameva aññaṃ bhattāraṃ pariyesa ti mayā vinā hutvā mā kisā bhavi mā kilamīti attho
atha naṃ maddī kiṃ nu kho esa evarūpaṃ vacanaṃ maṃ bhaṇatīti cintetvā kasmā deva imaṃ ayuttaṃ kathaṃ kathesīti pucchi mahāsatto bhadde mayā hatthissa dinnattā sivayo kuddhā maṃ raṭṭhā pabbājenti sve ahaṃ sattasatakaṃ mahādānaṃ datvā tatiyadivase nagarā nikkhamissāmīti vatvā āha 

 ahañhi vanaṃ gacchāmi ghoraṃ vāḷamigāyutaṃ
saṃsayo jīvitaṃ mayhaṃ ekakassa brahāvaneti
tattha ti anekapaccatthike ekakassa sukhumālassa mama vane vasato kuto jīvitaṃ nicchayena marissāmīti adhippāyenevaṃ āha

 tamabravi  rājaputtī maddī sabbaṅgasobhanā
abhumme kathaṃ nu bhaṇasi pāpakaṃ vata bhāsasi

 nesa dhammo mahārāja yaṃ tvaṃ gaccheyya ekako
ahampi tena gacchāmi yena gacchasi khattiya

 maraṇaṃ vā tayā saddhiṃ jīvitaṃ vā tayā vinā
tadeva maraṇaṃ seyyo yaṃ ce jīve tayā vinā

 aggiṃ ujjālayitvāna ekajālasamāhitaṃ
tattha me maraṇaṃ seyyo yaṃ ce jīve tayā vinā

 yathā  āraññakaṃ nāgaṃ dantiṃ anveti hatthinī
jessantaṃ giriduggesu samesu visamesu ca

 evaṃ taṃ anugacchāmi putte ādāya pacchato
subharā te bhavissāmi na te hessāmi dubbharāti
tattha ti abhūtaṃ vata me katheyyāsi ti na eso sabhāvo netaṃ kāraṇaṃ ti tayā saddhiṃ yaṃ maraṇaṃ atthi tadeva maraṇaṃ seyyo ti tasmiṃ ekajālabhūte dārucitake nti vicarantaṃ
evañca pana vatvā sā puna diṭṭhapubbaṃ viya himavantappadesaṃ vaṇṇentī āha 

 ime kumāre passanto mañjuke piyabhāṇine
āsīne vanagumbasmiṃ na rajjassa sarissasi

 ime kumāre passanto mañjuke piyabhāṇine
kīḷante vanagumbasmiṃ na rajjassa sarissasi

 ime kumāre passanto mañjuke piyabhāṇine
assame ramaṇīyamhi na rajjassa sarissasi

 ime kumāre passanto mañjuke piyabhāṇine
kīḷante assame ramme na rajjassa sarissasi

 ime  kumāre passanto māladhārī alaṅkate
assame ramaṇīyamhi na rajjassa sarissasi

 ime kumāre passanto māladhārī alaṅkate
kīḷante assame ramme na rajjassa sarissasi

 yadā  dakkhisi naccante kumāre māladhārine
assame ramaṇīyamhi na rajjassa sarissasi

 yadā dakkhisi naccante kumāre māladhārine
kīḷante assame ramme na rajjassa sarissasi

 yadā dakkhisi mātaṅgaṃ kuñjaraṃ saṭṭhihāyanaṃ
ekaṃ araññe carantaṃ na rajjassa sarissasi

 yadā dakkhisi mātaṅgaṃ kuñjaraṃ saṭṭhihāyanaṃ
sāyaṃ pāto vicarantaṃ na rajjassa sarissasi

 yadā  kareṇusaṅghassa yūthassa purato vajaṃ
koñcaṃ kāhati mātaṅgo kuñjaro saṭṭhihāyano
tassa taṃ nadato sutvā na rajjassa sarissasi

 dubhato vanavikāse yadā dakkhisi kāmado
vane vāḷamigākiṇṇe na rajjassa sarissasi

 migaṃ disvāna sāyanhaṃ pañcamālinamāgataṃ
kimpurise ca naccante na rajjassa sarissasi

 yadā sossasi nigghosaṃ sandamānāya sindhuyā
gītaṃ kimpurisānañca na rajjassa sarissasi

 yadā sossasi nigghosaṃ girigabbharacārino
vassamānassulūkassa na rajjassa sarissasi

 yadā  sīhassa byagghassa khaggassa gavayassa ca
vane sossasi vāḷānaṃ na rajjassa sarissasi

 yadā  morīhi parikiṇṇaṃ barihīnaṃ matthakāsinaṃ
moraṃ dakkhisi naccantaṃ na rajjassa sarissasi

 yadā morīhi parikiṇṇaṃ aṇḍajaṃ citrapakkhinaṃ
moraṃ dakkhisi naccantaṃ na rajjassa sarissasi

 yadā morīhi parikiṇṇaṃ nīlagīvaṃ sikhaṇḍinaṃ
moraṃ dakkhisi naccantaṃ na rajjassa sarissasi

 yadā dakkhisi hemante pupphite dharaṇīruhe
surabhiṃ sampavāyante na rajjassa sarissasi

 yadā hemantike māse haritaṃ dakkhisi medaniṃ
indagopakasañchannaṃ na rajjassa sarissasi

 yadā dakkhisi hemante pupphite dharaṇīruhe
kuṭajaṃ bimbajālañca pupphitaṃ loddapaddhakaṃ
suratiṃ sampavāyante na rajjassa sarissasi

 yadā hemantike māse vanaṃ dakkhisi pupphitaṃ
opupphāni ca paddhāni na rajjassa sarissasīti
tattha ti madhurakathe ti hatthinighaṭāya ti hatthiyūthassa purato vajanto gacchanto ti ubhayapassesu ti vanaghaṭāyo ti mayhaṃ sabbakāmado ti nadiyā ti ulūkasakuṇassa vassamānassa nti vāḷamigānaṃ tesañhi sāyanhasamaye so saddo pañcaṅgikatūriyasaddo viya bhavissati tasmā tesaṃ saddaṃ sutvā rajjassa na sarissasīti vadati nti kalāpasañchannaṃ  nti niccaṃ pabbatamatthake nisinnaṃ mattakāsinantipi pāṭho kāmamadamattaṃ hutvā āsīnanti attho nti rattaṅkurarukkhaṃ ti olambakapupphāni patitapupphāni
evaṃ maddī himavantavāsinī viya ettakāhi gāthāhi himavantaṃ vaṇṇesīti


phussatīpi  kho devī puttassa me kaṭukasāsanaṃ gataṃ kiṃ nu kho karoti gantvā jānissāmīti paṭicchannayoggena gantvā sirigabbhadvāre ṭhitā tesaṃ taṃ sallāpaṃ sutvā kalunaṃ paridevi tamatthaṃ pakāsento satthā āha 

 tesaṃ lālappitaṃ sutvā puttassa suṇisāya ca
kalunaṃ paridevesi rājaputtī yasassinī

 seyyo visaṃ me khāyitaṃ papātā papateyyahaṃ
rajjuyā bajjha miyyāhaṃ kasmā vessantaraṃ puttaṃ
pabbājenti adūsakaṃ

 ajjhāyakaṃ dānapatiṃ yācayogaṃ amacchariṃ
pūjitaṃ paṭirājūhi kittimantaṃ yasassinaṃ
kasmā vessantaraṃ puttaṃ pabbājenti adūsakaṃ

 mātāpettibharaṃ jantuṃ kule jeṭṭhāpacāyikaṃ
kasmā vessantaraṃ puttaṃ pabbājenti adūsakaṃ

 rañño  hitaṃ devihitaṃ ñātīnaṃ sakhinaṃ hitaṃ
hitaṃ sabbassa raṭṭhassa kasmā vessantaraṃ puttaṃ
pabbājenti adūsakanti
tattha ti phussatī maddarājadhītā nti papateyyaṃ ahaṃ nti rajjuyā gīvaṃ bandhitvā mareyyaṃ ahaṃ ti evaṃ amatāyameva mayi kena kāraṇena mama puttaṃ adūsakaṃ raṭṭhā pabbājenti nti tiṇṇaṃ vedānaṃ pāraṅgataṃ nānāsippesu ca nipphattiṃ pattaṃ
iti  sā kalunaṃ paridevitvā puttañca suṇisañca assāsetvā rañño santikaṃ gantvā āha 

 madhūniva palātāni ambāva patitā chamā
evaṃ hessati te raṭṭhaṃ pabbājenti adūsakaṃ

 haṃso  nikhīṇapattova pallalasmiṃ anūdake
apaviddho amaccehi eko rājā vihiyyasi

 taṃ taṃ brūmi mahārāja attho te mā upaccagā
mā naṃ sivīnaṃ vacanā pabbājesi adūsakanti
tattha ti palātamakkhikāni madhūni viya ti bhūmiyaṃ patitaambapakkāni viya evaṃ mama putte pabbājite tava raṭṭhaṃ sabbasādhāraṇaṃ bhavissatīti dīpeti ti paggharitapatto viya ti mama puttena sahajātehi saṭṭhisahassehi amaccehi chaḍḍito hutvā ti kilamissasi ti sivīnaṃ vacanena mā naṃ adūsakaṃ mama puttaṃ pabbājesīti
taṃ sutvā rājā āha 

 dhammassāpacitiṃ  kummi sivīnaṃ vinayaṃ dhajaṃ
pabbājemi sakaṃ puttaṃ pāṇā piyataro hi meti
tassattho  bhadde ahaṃ sivīnaṃ dhajaṃ vessantaraṃ kumāraṃ vinayanto pabbājento siviraṭṭhe porāṇakarājūnaṃ paveṇidhammassa apacitiṃ kummi karomi tasmā sacepi me pāṇā piyataro so tathāpi naṃ pabbājemīti
taṃ sutvā sā paridevamānā āha 

 yassa pubbe dhajaggāni kaṇikārāva pupphitā
yāyantamanuyāyanti svajjekova gamissati

 yassa pubbe dhajaggāni kaṇikāravanāniva
yāyantamanuyāyanti svajjekova gamissati

 yassa pubbe anīkāni kaṇikārāva pupphitā
yāyantamanuyāyanti svajjekova gamissati

 yassa pubbe anīkāni kaṇikāravanāniva
yāyantamanuyāyanti svajjekova gamissati

 indagopakavaṇṇābhā  gandhārā paṇḍukambalā
yāyantamanuyāyanti svajjekova gamissati

 yo pubbe hatthinā yāti sivikāya rathena ca
svajja vessantaro rājā kathaṃ gacchati pattiko

 kathaṃ candanalittaṅgo naccagītappabodhano
khurājinaṃ pharasuñca khārikājañca hāhiti

 kasmā  nābhiharissanti kāsāvā ajināni ca
pavisantaṃ brahāraññaṃ kasmā cīraṃ na bajjhare

 kathaṃ nu cīraṃ dhārenti rājapabbajitā janā
kathaṃ kusamayaṃ cīraṃ maddī paridahissati

 kāsiyāni ca dhāretvā khomakoṭumbarāni ca
kusacīrāni dhārentī kathaṃ maddī karissati

 vayhāhi pariyāyitvā sivikāya rathena ca
sā kathajja anujjhaṅgī pathaṃ gacchati pattikā

 yassā mudutalā hatthā caraṇā ca sukhedhitā
sā kathajja anujjhaṅgī pathaṃ gacchati pattikā

 yassā mudutalā pādā caraṇā ca sukhedhitā
pādukāhi suvaṇṇāhi pīḷamānāva gacchati
sā kathajja anujjhaṅgī pathaṃ gacchati pattikā

 yāssu itthisahassānaṃ purato gacchati mālinī
sā kathajja anujjhaṅgī vanaṃ gacchati ekikā

 yāssu sivāya sutvāna muhuṃ uttasate pure
sā kathajja anujjhaṅgī vanaṃ gacchati bhīrukā

 yāssu  indasagottassa ulūkassa pavassato
sutvāna nadato bhītā vāruṇīva pavedhati
sā kathajja anujjhaṅgī vanaṃ gacchati bhīrukā

 sakuṇī  hataputtāva suññaṃ disvā kulāvakaṃ
ciraṃ dukkhena jhāyissaṃ suññaṃ āgammimaṃ puraṃ

 sakuṇī  hataputtāva suññaṃ disvā kulāvakaṃ
kisā paṇḍu bhavissāmi piye putte apassatī

 sakuṇī hataputtāva suññaṃ disvā kulāvakaṃ
tena tena padhāvissaṃ piye putte apassatī

 kurarī hatachāpāva suññaṃ disvā kulāvakaṃ
ciraṃ dukkhena jhāyissaṃ suññaṃ āgammimaṃ puraṃ

 kurarī hatachāpāva suññaṃ disvā kulāvakaṃ
kisā paṇḍu bhavissāmi piye putte apassatī

 kurarī hatachāpāva suññaṃ disvā kulāvakaṃ
tena tena padhāvissaṃ piye putte apassatī

 sā nūna cakkavākīva pallalasmiṃ anūdake
ciraṃ dukkhena jhāyissaṃ suññaṃ āgammimaṃ puraṃ

 sā nūna cakkavākīva pallalasmiṃ anūdake
kisā paṇḍu bhavissāmi piye putte apassatī

 sā nūna cakkavākīva pallalasmiṃ anūdake
tena tena padhāvissaṃ piye putte apassatī

 evaṃ me vilapantiyā rājā puttaṃ adūsakaṃ
pabbājesi vanaṃ raṭṭhā maññe hissāmi jīvitanti
tattha ti suvaṇṇābharaṇasuvaṇṇavatthapaṭimaṇḍitattā supupphitā kaṇikārā viya ti uyyānavanakīḷādīnaṃ atthāya  gacchantaṃ vessantaraṃ anugacchanti ti so ajja ekova hutvā gamissati ti hatthānīkādīni ti gandhāraraṭṭhe uppannā satasahassagghanakā senāya pārutā rattakambalā ti khandhe katvā harissati nti pavisantassa ti kasmā bandhituṃ jānantā vākacīraṃ na bandhanti ti rājāno hutvā pabbajitā ti khomaraṭṭhe koṭumbararaṭṭhe uppannāni sāṭakāni
ti sā kathaṃ ajja ti agarahitaaṅgī ti kampitvā kampitvā tiṭṭhantī viya gacchati ntiādīsu ti nipāto yāti attho yā sātipi pāṭho ti siṅgāliyā ti pubbe nagare vasantī ti kosiyagottassa ti devatāpaviṭṭhā yakkhadāsī viya ti puttaviyogasokadukkhena nti imaṃ mama putte gate  puttanivesanaṃ āgantvā ti vessantarañceva maddiñca sandhāyāha ti hatapotakā ti yadi naṃ raṭṭhā pabbājesīti
deviyā paridevitasaddaṃ sutvā sabbā sañjayassa sivikaññā samāgatā pakkandiṃsu tāsaṃ pakkanditasaddaṃ sutvā mahāsattassapi nivesane tatheva pakkandiṃsu iti dvīsu rājakulesu keci sakabhāvena saṇṭhātuṃ asakkontā vātavegena pamadditā sālā viya patitvā parivattamānā parideviṃsu tamatthaṃ pakāsento satthā āha 

 tassā lālappitaṃ sutvā sabbā antepure bahū
bāhā paggayha pakkanduṃ sivikaññā samāgatā

 sālāva sampamathitā mālutena pamadditā
senti puttā ca dārā ca vessantaranivesane

 orodhā ca kumārā ca vesiyānā ca brāhmaṇā
bāhā paggayha pakkanduṃ vessantaranivesane

 hatthārohā  anīkaṭṭhā rathikā pattikārakā
bāhā paggayha pakkanduṃ vessantaranivesane

 tato ratyā vivasāne sūriyassuggamanaṃ pati
atha vessantaro rājā dānaṃ dātuṃ upāgami

 vatthāni vatthakāmānaṃ soṇḍānaṃ detha vāruṇiṃ
bhojanaṃ bhojanatthīnaṃ sammadeva pavecchatha

 mā ca kañci vanibbake heṭṭhayittha idhāgate
tappetha annapānena gacchantu paṭipūjitā

 athettha vattatī saddo tumulo bheravo mahā
dānena taṃ nīharanti puna dānaṃ adā tuvaṃ

 te su mattā kilantāva sampatanti vanibbakā
nikkhamante mahārāje sivīnaṃ raṭṭhavaḍḍhane

 acchecchuṃ vata bho rukkhaṃ nānāphaladharaṃ dumaṃ
yathā vessantaraṃ raṭṭhā pabbājenti adūsakaṃ

 acchecchuṃ vata bho rukkhaṃ sabbakāmadadaṃ dumaṃ
yathā vessantaraṃ raṭṭhā pabbājenti adūsakaṃ

 acchecchuṃ vata bho rukkhaṃ sabbakāmarasāharaṃ
yathā vessantaraṃ raṭṭhā pabbājenti adūsakaṃ

 ye vuḍḍhā ye ca daharā ye ca majjhimaporisā
bāhā paggayha pakkanduṃ nikkhamante mahārāje
sivīnaṃ raṭṭhavaḍḍhane

 atiyakkhā  vassavarā itthāgārā ca rājino
bāhā paggayha pakkanduṃ nikkhamante mahārāje
sivīnaṃ raṭṭhavaḍḍhane

 thiyopi  tattha pakkanduṃ yā tamhi nagare ahu
nikkhamante mahārāje sivīnaṃ raṭṭhavaḍḍhane

 ye brāhmaṇā ye ca samaṇā aññe vāpi vanibbakā
bāhā paggayha pakkanduṃ adhammo kira bho iti

 yathā vessantaro rājā yajamāno sake pure
sivīnaṃ vacanatthena samhā raṭṭhā nirajjati

 satta  hatthisate datvā sabbālaṅkārabhūsite
suvaṇṇakacche mātaṅge hemakappanavāsase

 ārūḷhe gāmaṇīyehi tomaraṅkusapāṇibhi
esa vessantaro rājā samhā raṭṭhā nirajjati

 satta assasate datvā sabbālaṅkārabhūsite
ājānīyeva jātiyā sindhave sīghavāhane

 ārūḷhe gāmaṇīyehi illiyācāpadhāribhi
esa vessantaro rājā samhā raṭṭhā nirajjati

 satta rathasate datvā sannaddhe ussitaddhaje
dīpe athopi veyagghe sabbālaṅkārabhūsite

 ārūḷhe gāmaṇīyehi cāpahatthehi vammibhi
esa vessantaro rājā samhā raṭṭhā nirajjati

 satta  itthisate datvā ekamekā rathe ṭhitā
sannaddhā nikkharajjūhi suvaṇṇehi alaṅkatā

 pītālaṅkārā pītavasanā pītābharaṇabhūsitā
āḷārapamhā hasulā susaññā tanumajjhimā
esa vessantarā rājā samhā raṭṭhā nirajjati

 satta dhenusate datvā sabbā kaṃsupadhāraṇā
esa vessantaro rājā samhā raṭṭhā nirajjati

 satta  dāsisate datvā satta dāsasatāni ca
esa vessantaro rājā samhā raṭṭhā nirajjati

 hatthī assarathe datvā nāriyo ca alaṅkatā
esa vessantaro rājā samhā raṭṭhā nirajjati

 tadāsi yaṃ bhiṃsanakaṃ tadāsi lomahaṃsanaṃ
mahādāne padinnamhi medanī sampakampatha

 tadāsi yaṃ bhiṃsanakaṃ tadāsi lomahaṃsanaṃ
yaṃ pañjalikato rājā samhā raṭṭhā nirajjatīti
tattha ti bhikkhave phussatiyā paridevitasaddaṃ sutvā sabbāpi sañjayassa sivirañño itthiyo samāgatā hutvā pakkanduṃ parideviṃsu ti tattha itthīnaṃ pakkanditasaddaṃ sutvā vessantarassapi nivesane tatheva pakkanditvā dvīsu rājakulesu keci sakabhāvena saṇṭhātuṃ asakkontā vātavegena sampamathitā sālā viya patitvā parivattantā parideviṃsu ti bhikkhave tato tassā rattiyā accayena sūriye uggate dānaveyyāvatikā dānaṃ paṭiyāditanti rañño ārocayiṃsu atha vessantaro rājā pātova nhatvā sabbālaṅkārappaṭimaṇḍito sādurasabhojanaṃ bhuñjitvā mahājanaparivuto sattasatakaṃ mahādānaṃ dātuṃ dānaggaṃ upāgami
ti  tattha gantvā saṭṭhisahassaamacce āṇāpento evamāha nti majjadānaṃ nāma nipphalanti jānāti evaṃ santepi surāsoṇḍā dānaggaṃ patvā vessantarassa dānagge suraṃ na labhimhāti vattuṃ mā labhantūti dāpesi ti vanibbakajanesu kañci ekampi mā viheṭhayittha ti mayā pūjitā hutvā yathā maṃ thomayamānā gacchanti  tathā tumhe karothāti vadati
iti so suvaṇṇālaṅkārānaṃ suvaṇṇadhajānaṃ hemajālappaṭicchannānaṃ hatthīnaṃ sattasatāni ca tathārūpānaññeva assānaṃ sattasatāni ca sīhacammādīhi parikkhittānaṃ nānāratanavicitrānaṃ suvaṇṇadhajānaṃ rathānaṃ sattasatāni sabbālaṅkārappaṭimaṇḍitānaṃ uttamarūpadharānaṃ khattiyakaññādīnaṃ itthīnaṃ sattasatāni suvinītānaṃ susikkhitānaṃ dāsānaṃ sattasatāni tathā  dāsīnaṃ sattasatāni varausabhajeṭṭhakānaṃ kuṇḍopadohinīnaṃ dhenūnaṃ sattasatāni aparimāṇāni pānabhojanānīti sattasatakaṃ mahādānaṃ adāsi tasmiṃ evaṃ dānaṃ dadamāne jetuttaranagaravāsino khattiyabrāhmaṇavessasuddādayo sāmi vessantara siviraṭṭhavāsino taṃ dānaṃ detīti pabbājenti tvaṃ puna dānameva desīti parideviṃsu tena vuttaṃ 

 athettha vattatī saddo tumulo bheravo mahā
dānena taṃ nīharanti puna dānaṃ adā tuvanti
dānapaṭiggāhakā pana dānaṃ gahetvā idāni kira vessantaro rājā amhe anāthe katvā araññaṃ pavisissati ito paṭṭhāya kassa santikaṃ gamissāmāti chinnapādā viya patantā āvattantā parivattantā mahāsaddena parideviṃsu tamatthaṃ pakāsento satthā āha 

 te su mattā kilantāva sampatanti vanibbakā
nikkhamante mahārāje sivīnaṃ raṭṭhavaḍḍhaneti
tattha ti -kāro nipātamatto te vanibbakāti attho ti mattā viya kilantā viya ca hutvā ti parivattitvā bhūmiyaṃ patanti ti chindiṃsu ti nipātamattaṃ ti yena kāraṇena ti bhūtavijjā ikkhaṇikāpi ti uddhaṭabījā orodhapālakā ti vacanakāraṇena ti attano raṭṭhā niggacchati ti hatthācariyehi ti jātisampanne  ti assācariyehi ti illiyañca cāpañca dhārentehi ti dīpicammabyagghacammaparikkhitte ti so kira ekamekaṃ itthiratanaṃ rathe ṭhapetvā aṭṭhaaṭṭhavaṇṇadāsīhi parivutaṃ katvā adāsi
ti suvaṇṇasuttamayehi pāmaṅgehi ti visālakkhigaṇḍā ti mhitapubbaṅgamakathā ti sussoṇiyo ti  karatalamiva tanumajjhimabhāgā tadā pana devatāyo jambudīpatale rājūnaṃ vessantaro rājā mahādānaṃ detīti ārocayiṃsu tasmā te khattiyā devatānubhāvenāgantvā tā gaṇhitvā pakkamiṃsu ti idha nti rajatassa nāmaṃ rajatamayena khīrapaṭicchanabhājanena saddhiññeva adāsīti attho ti dīyamāne ti dānatejena kampittha ti yaṃ so vessantaro rājā mahādānaṃ datvā añjaliṃ paggayha attano dānaṃ namassamāno sabbaññutaññāṇassa me idaṃ paccayo hotūti pañjalikato ahosi tadāpi bhīsanakameva ahosi tasmiṃ khaṇe pathavī kampitthāti attho ti evaṃ katvā niggacchatiyeva na koci naṃ nivāretīti attho
apica  kho tassa dānaṃ dadantasseva sāyaṃ ahosi so attano nivesanameva gantvā mātāpitaro vanditvā sve gamissāmīti cintetvā alaṅkatarathena mātāpitūnaṃ vasanaṭṭhānaṃ gato maddīdevīpi ahaṃ sāminā saddhiṃ gantvā mātāpitaro anujānāpessāmīti teneva saddhiṃ gatā mahāsatto pitaraṃ vanditvā attano gamanabhāvaṃ kathesi tamatthaṃ pakāsento satthā āha 

 āmantayittha rājānaṃ sañjayaṃ dhamminaṃ varaṃ
avaruddhasi maṃ deva vaṅkaṃ gacchāmi pabbataṃ

 ye hi keci mahārāja bhūtā ye ca bhavissare
atittāyeva kāmehi gacchanti yamasādhanaṃ

 svāhaṃ sake abhissasiṃ yajamāno sake pure
sivīnaṃ vacanatthena samhā raṭṭhā nirajjahaṃ

 aghaṃ  taṃ paṭisevissaṃ vane vāḷamigākiṇṇe
khaggadīpinisevite ahaṃ puññāni karomi
tumhe paṅkamhi sīdathāti
tattha nti dhammikarājūnaṃ antare uttamaṃ ti raṭṭhā nīharasi ti atītā ti ye ca anāgate bhavissanti  paccuppanne ca nibbattā nti yamarañño āṇāpavattiṭṭhānaṃ nti so ahaṃ attano nagaravāsinoyeva pīḷesiṃ kiṃ karonto ti pāḷiyaṃ pana so ahanti likhitaṃ nti nikkhanto ahaṃ nti yaṃ araññe vasantena paṭisevitabbaṃ dukkhaṃ taṃ paṭisevissāmi ti tumhe pana kāmapaṅkamhi sīdathāti vadati
iti mahāsatto imāhi catūhi gāthāhi pitarā saddhiṃ kathetvā mātu santikaṃ gantvā vanditvā pabbajjaṃ anujānāpento evamāha 

 anujānāhi maṃ amma pabbajjā mama ruccati
svāhaṃ sake abhissasiṃ yajamāno sake pure
sivīnaṃ vacanatthena samhā raṭṭhā nirajjahaṃ

 aghaṃ  taṃ paṭisevissaṃ vane vāḷamigākiṇṇe
khaggadīpinisevite ahaṃ puññāni karomi
tumhe paṅkamhi sīdathāti
taṃ sutvā phussatī āha 

 anujānāmi taṃ putta pabbajjā te samijjhatu
ayañca maddī kalyāṇī susaññā tanumajjhimā
acchataṃ saha puttehi kiṃ araññe karissatīti
tattha ti jhānena samiddhā hotu nti acchatu idheva hotūti vadati
vessantaro  āha 

 nāhaṃ akāmā dāsimpi araññaṃ netumussahe
sace icchati anvetu sace nicchati acchatūti
tattha ti amma kiṃ nāmetaṃ kathetha ahaṃ anicchāya dāsimpi netuṃ na ussahāmīti
tato puttassa kathaṃ sutvā rājā suṇhaṃ yācituṃ paṭipajji tamatthaṃ pakāsento satthā āha 

 tato  suṇhaṃ mahārājā yācituṃ paṭipajjatha
mā candanasamācāre rajojallaṃ adhārayi

 mā kāsiyāni dhāretvā kusacīraṃ adhārayi
dukkho vāso araññasmiṃ mā hi tvaṃ lakkhaṇe gamīti
tattha ti bhikkhave puttassa kathaṃ sutvā rājā suṇhaṃ yācituṃ paṭipajji ti lohitacandanena parikiṇṇasarīre ti subhalakkhaṇena samannāgate mā tvaṃ araññaṃ gamīti

 tamabravi rājaputtī maddī sabbaṅgasobhanā
nāhaṃ taṃ sukhamiccheyyaṃ yaṃ me vessantaraṃ vināti
tattha ti taṃ sasuraṃ abravi

 tamabravi mahārājā sivīnaṃ raṭṭhavaḍḍhano
iṅgha maddi nisāmehi vane ye honti dussahā

 bahū  kīṭā paṭaṅgā ca makasā madhumakkhikā
tepi taṃ tattha hiṃ seyyuṃ taṃ te dukkhataraṃ siyā

 apare  passa santāpe nadīnupanisevite
sappā ajagarā nāma avisā te mahabbalā

 te manussaṃ migaṃ vāpi api māsannamāgataṃ
parikkhipitvā bhogehi vasamānenti attano

 aññepi kaṇhajaṭino acchā nāma aghammigā
na tehi puriso diṭṭho rukkhamāruyha muccati

 saṅghaṭṭayantā siṅgāni tikkhaggātippahārino
mahiṃsā vicarantettha nadiṃ sotumbaraṃ pati

 disvā migānaṃ yūthānaṃ gavaṃ sañcarataṃ vane
dhenuva vacchagiddhāva kathaṃ maddi karissasi

 disvā  sampatite ghore dumaggesu plavaṅgame
akhettaññāya te maddi bhavissate mahabbhayaṃ

 yā tvaṃ sivāya sutvāna muhuṃ uttasayī pure
sā tvaṃ vaṅkamanuppattā kathaṃ maddi karissasi

 ṭhite majjhanhike kāle sannisinnesu pakkhisu
saṇateva brahāraññaṃ tattha kiṃ gantumicchasīti
tattha ti taṃ suṇhaṃ abravi ti aññepi santāpe bhayajanake pekkha ti nadīnaṃ upanisevite āsannaṭṭhāne nadīkūle vasanteti attho ti nibbisā nti āsannaṃ attano sarīrasamphassaṃ āgatanti attho ti  aghakarā migā dukkhāvahā migāti attho ti sotumbarāya nāma nadiyā tīre nti yūthāni ayameva vā pāṭho ti tava dārake apassantī vacchagiddhā dhenu viya kathaṃ karissasi -kāro panettha nipātamattova ti sampatante ti bhīsanake virūpe ti makkaṭe ti araññabhūmiakusalatāya ti bhavissati ti siṅgāliyā saddaṃ sutvā nti punappunaṃ ti uttasasi ti nadati viya saṇantaṃ viya bhavissati

 tamabravi rājaputtī maddī sabbaṅgasobhanā
yāni etāni akkhāsi vane paṭibhayāni me
sabbāni abhisambhossaṃ gacchaññeva rathesabha

 kāsaṃ  kusaṃ poṭakilaṃ usiraṃ muñcapabbajaṃ
urasā panudahissāmi nassa hessāmi dunnayā

 bahūhi vata cariyāhi kumārī vindate patiṃ
udarassuparodhena gohanuveṭhanena ca

 aggissa  pāricariyāya udakummujjanena ca
vedhabyaṃ kaṭukaṃ loke gacchaññeva rathesabha

 apissā hoti appatto ucchiṭṭhamapi bhuñjituṃ
yo naṃ hatthe gahetvāna akāmaṃ parikaḍḍhati
vedhabyaṃ kaṭukaṃ loke gacchaññeva rathesabha

 kesaggahaṇamukkhepā bhūmyā ca parisumbhanā
datvā ca no pakkamati bahuṃ dukkhaṃ anappakaṃ
vedhabyaṃ kaṭukaṃ loke gacchaññeva rathesabha

 sukkacchavī  vedhaverā datvā subhagamānino
akāmaṃ parikaḍḍhanti ulūkaññeva vāyasā
vedhabyaṃ kaṭukaṃ loke gacchaññeva rathesabha

 api ñātikule phīte kaṃsapajjotane vasaṃ
nevātivākyaṃ na labhe bhātūhi sakhinīhipi
vedhabyaṃ kaṭukaṃ loke gacchaññeva rathesabha

 naggā nadī anudakā naggaṃ raṭṭhaṃ arājakaṃ
itthīpi vidhavā naggā yassāpi dasa bhātaro
vedhabyaṃ kaṭukaṃ loke gacchaññeva rathesabha

 dhajo rathassa paññāṇaṃ dhūmo paññāṇamaggino
rājā raṭṭhassa paññāṇaṃ bhattā paññāṇamitthiyā
vedhabyaṃ kaṭukaṃ loke gacchaññeva rathesabha

 yā daliddī daliddassa aḍḍhā aḍḍhassa kittimā
taṃ ve devā pasaṃsanti dukkarañhi karoti sā

 sāmikaṃ anubandhissaṃ sadā kāsāyavāsinī
pathabyāpi abhijjantyā vedhabyaṃ kaṭukitthiyā

 api sāgarapariyantaṃ bahuvittadharaṃ mahiṃ
nānāratanaparipūraṃ nicche vessantaraṃ vinā

 kathaṃ  nu tāsaṃ hadayaṃ sukharā vata itthiyo
yā sāmike dukkhitamhi sukhamicchanti attano

 nikkhamante mahārāje sivīnaṃ raṭṭhavaḍḍhane
tamahaṃ anubandhissaṃ sabbakāmadado hi meti
tattha ti bhikkhave maddī rañño vacanaṃ sutvā taṃ rājānaṃ abravi nti sahissāmi adhivāsessāmi nti poṭakilatiṇaṃ ti dvedhā katvā vessantarassa purato gamissāmi ti upavāsena khudādhivāsena ti visālakaṭiyo onatapassā ca itthiyo sāmikaṃ labhantīti  katvā gohanunā kaṭiphalakaṃ koṭṭāpetvā veṭhanena ca passāni onāmetvā kumārikā patiṃ labhati nti asātaṃ ti gamissāmiyeva
ti tassā vidhavāya ucchiṭṭhakampi bhuñjituṃ ananucchavikova nti yo nīcajacco taṃ vidhavaṃ anicchamānaññeva hatthe gahetvā kaḍḍhati ti asāmikaṃ itthiṃ hatthapādehi kesaggahaṇaṃ ukkhepā bhūmiyaṃ pātananti etāni avamaññanāni katvā atikkamanti ti asāmikāya itthiyā evarūpaṃ bahuṃ anappakaṃ dukkhaṃ parapuriso datvā ca  nirāsaṅko olokentova tiṭṭhati
ti nhānīyacuṇṇena uṭṭhāpitacchavivaṇṇā ti vidhavitthikāmā purisā ti kiñcideva appamattakaṃ dhanaṃ datvā ti mayaṃ subhagāti maññamānā nti taṃ vidhavaṃ asāmikaṃ akāmaṃ ti kākā viyaulūkaṃ parikaḍḍhanti ti suvaṇṇabhājanābhāya pajjotante nti evarūpepi ñātikule vasamānā ti ayaṃ itthī nissāmikā yāvajīvaṃ amhākaññeva bhāro jātotiādīni vacanāni vadantehi bhātūhipi sakhinīhipi ativākyaṃ garahavacanaṃ neva na labhati nti pākaṭabhāvakāraṇaṃ
ti deva kittisampannā yā itthī attano sāmikassa daliddassa dukkhappattakāle sayampi daliddī samānā dukkhāva hoti tassa aḍḍhakāle teneva saddhiṃ aḍḍhā sukhappattā hoti taṃ ve devā pasaṃsanti abhijjantyāti abhijjantiyā sacepi hi itthiyā sakalapathavī na bhijjati tāya sakalāya pathaviyā sāva issarā hoti tathāpi vedhabyaṃ kaṭukamevāti attho sukharā vata itthiyoti suṭṭhu kharā vata itthiyo

 tamabravi  mahārājā maddiṃ sabbaṅgasobhanaṃ
ime te daharā puttā jālī kaṇhājinā cubho
nikkhippa lakkhaṇe gaccha mayaṃ te posayāmaseti
tattha ti jālī ca kaṇhājinā cāti ubho ti ime nikkhipitvā gacchāhīti

 tamabravi rājaputtī maddī sabbaṅgasobhanā
piyā me puttakā deva jālī kaṇhājinā cubho
tyamhaṃ tattha ramessanti araññe jīvasokinanti
tattha nti te dārakā amhākaṃ tattha araññe nti avigatasokānaṃ hadayaṃ ramayissantīti attho

 tamabravi  mahārājā sivīnaṃ raṭṭhavaḍḍhano
sālīnaṃ odanaṃ bhutvā suciṃ maṃsūpasecanaṃ
rukkhaphalāni bhuñjantā kathaṃ kāhanti dārakā

 bhutvā satapale kaṃse sovaṇṇe satarājike
rukkhapattesu bhuñjantā kathaṃ kāhanti dārakā

 kāsiyāni ca dhāretvā khomakoṭumbarāni ca
kusacīrāni dhārentā kathaṃ kāhanti dārakā

 vayhāhi pariyāyitvā sivikāya rathena ca
pattikā paridhāvantā kathaṃ kāhanti dārakā

 kūṭāgāre  sayitvāna nivāte phusitaggaḷe
sayantā rukkhamūlasmiṃ kathaṃ kāhanti dārakā

 pallaṅkesu  sayitvāna gonake cittasanthate
sayantā tiṇasanthāre kathaṃ kāhanti dārakā

 gandhakena vilimpitvā agarucandanena ca
rajojallāni dhārentā kathaṃ kāhanti dārakā

 cāmaramorahatthehi bījitaṅgā sukhedhitā
phuṭṭhā ḍaṃsehi makasehi kathaṃ kāhanti dārakāti
tattha ti palasatena katāya kañcanapātiyā ti mahāpiṭṭhiyaṃ kāḷakojave ceva vicittake santhare ca ti cāmarehi ceva morahatthehi ca bījitaṅgā
evaṃ tesaṃ sallapantānaññeva ratti vibhāyi sūriyo uggañchi mahāsattassa catusindhavayuttaṃ alaṅkatarathaṃ ānetvā rājadvāre ṭhapayiṃsu maddīpi sassusasure vanditvā sesitthiyo apaloketvā dve putte ādāya vessantarato paṭhamataraṃ gantvā rathe aṭṭhāsi tamatthaṃ pakāsento satthā āha 

 tamabravi rājaputtī maddī sabbaṅgasobhanā
mā deva paridevesi mā ca tvaṃ vimano ahu
yathā mayaṃ bhavissāma tathā hessanti dārakā

 idaṃ vatvāna pakkāmi maddī sabbaṅgasobhanā
sivimaggena anvesi putte ādāya lakkhaṇāti
tattha ti sivirañño gantabbamaggena ti taṃ agamāsi pāsādā otaritvā rathaṃ abhiruhīti attho

 tato  vessantaro rājā dānaṃ datvāna khattiyo
pitu mātu ca vanditvā katvā ca naṃ padakkhiṇaṃ

 catuvāhiṃ  rathaṃ yuttaṃ sīghamāruyha sandanaṃ
ādāya puttadārañca vaṅkaṃ pāyāsi pabbatanti
tattha ti bhikkhave tassā maddiyā rathaṃ abhiruhitvā ṭhitakāle ti hiyyo dānaṃ datvā nti padakkhiṇañca katvā nti nipātamattaṃ

 tato vessantaro rājā yenāsi bahuko jano
āmanta kho taṃ gacchāma arogā hontu ñātayoti
tassattho  bhikkhave tato vessantaro rājā yattha vessantaraṃ rājānaṃ passissāmāti bahuko jano ṭhito āsi tattha rathaṃ pesetvā mahājanaṃ āpucchanto āmanta kho taṃ gacchāma arogā hontu ñātayoti āha tattha nti nipātamattaṃ bhikkhave tato vessantaro rājā ñātake āha  tumhe āmantetvā mayaṃ gacchāma tumhe sukhitā hotha nidukkhāti
evaṃ mahāsatto mahājanaṃ āmantetvā appamattā hotha dānādīni puññāni karothāti tesaṃ ovaditvā pakkāmi gacchante pana bodhisatte mātā putto me dānavittako dānaṃ detūti ābharaṇehi saddhiṃ sattaratanapūrāni sakaṭāni ubhosu passesu pesesi sopi attano kāyāruḷhameva ābharaṇabhaṇḍaṃ omuñcitvā sampattayācakānaṃ aṭṭhārasa vāre datvā avasesaṃ sabbaṃ adāsi so nagarā nikkhamitvā ca nivattitvā oloketukāmo ahosi athassa manaṃ paṭicca rathappamāṇaṭṭhāne mahāpathavī bhijjitvā kulālacakkaṃ viya parivattitvā rathaṃ nagarābhimukhaṃ akāsi so mātāpitūnaṃ vasanaṭṭhānaṃ olokesi tena kāraṇena pathavīkampo ahosi tena vuttaṃ 
nikkhamitvāna nagarā nivattitvā vilokite
tadāpi pathavī kampi sineruvanavaṭaṃsakāti (cariyā 193)
sayaṃ  pana oloketvā maddimpi olokāpetuṃ gāthamāha 

 iṅgha  maddi nisāmehi rammarūpaṃva dissati
āvāsaṃ siviseṭṭhassa pettikaṃ bhavanaṃ mamāti
tattha ti olokehi
atha  mahāsatto sahajāte saṭṭhisahassaamacce ca sesajanañca nivattāpetvā rathaṃ pājento maddiṃ āha  bhadde sace pacchato yācakā āgacchanti upadhāreyyāsīti sāpi olokentī nisīdi athassa sattasatakaṃ mahādānaṃ sampāpuṇituṃ asakkontā cattāro brāhmaṇā nagaraṃ āgantvā kuhiṃ vessantaro rājāti pucchitvā dānaṃ datvā gatoti vutte kiñci gahetvā gatoti pucchitvā rathena gatoti sutvā asse naṃ yācissāmāti anubandhiṃsu atha maddī te āgacchante disvā yācakā āgacchanti devāti ārocesi mahāsatto rathaṃ ṭhapesi te āgantvā asse yāciṃsu mahāsatto asse adāsi tamatthaṃ pakāsento satthā āha 

 taṃ brāhmaṇā anvagamuṃ te naṃ asse ayācisuṃ
yācito paṭipādesi catunnaṃ caturo hayeti
assesu pana dinnesu rathadhuraṃ ākāseyeva aṭṭhāsi atha brāhmaṇesu gatamattesuyeva cattāro devaputtā rohiccamigavaṇṇena āgantvā rathadhuraṃ sampaṭicchitvā agamaṃsu mahāsatto tesaṃ devaputtabhāvaṃ ñatvā imaṃ gāthamāha 

 iṅgha maddi nisāmehi cittarūpaṃva dissati
migarohiccavaṇṇena dakkhiṇassā vahanti manti
tattha ti susikkhitā assā viya maṃ vahanti
atha naṃ evaṃ gacchantaṃ aparo brāhmaṇo āgantvā rathaṃ yāci mahāsatto puttadāraṃ otāretvā tassa rathaṃ adāsi rathe pana dinne devaputtā antaradhāyiṃsu rathassa dinnabhāvaṃ pakāsento satthā āha 

 athettha  pañcamo āgā so taṃ rathamayācatha
tassa taṃ yācitodāsi na cassupahato mano

 tato vessantaro rājā oropetvā sakaṃ janaṃ
assāsayi assarathaṃ brāhmaṇassa dhanesinoti
tattha ti atha tasmiṃ vane ti na cassa mano olīno ti paritosento niyyādesi
tato  paṭṭhāya pana te sabbepi pattikāva ahesuṃ atha mahāsatto maddiṃ avoca 

 tvaṃ maddi kaṇhaṃ gaṇhāhi lahu esā kaniṭṭhikā
ahaṃ jāliṃ gahessāmi garuko bhātiko hi soti
evañca pana vatvā ubhopi khattiyā dve dārake aṅkenādāya pakkamiṃsu tamatthaṃ pakāsento satthā āha 

 rājā kumāramādāya rājaputtī ca dārikaṃ
sammodamānā pakkāmuṃ aññamaññaṃ piyaṃvadāti


te paṭipathaṃ āgacchante manusse disvā kuhiṃ vaṅkapabbatoti pucchanti manussā dūreti vadanti tena vuttaṃ 

 yadi keci manujā enti anumagge paṭipathe
maggaṃ te paṭipucchāma kuhiṃ vaṅkatapabbato

 te  tattha amhe passitvā kalunaṃ paridevayuṃ
dukkhaṃ te paṭivedenti dūre vaṅkatapabbatoti
maggassa ubhosu passesu vividhaphaladhārino rukkhe disvā dārakā kandanti mahāsattassānubhāvena phaladhārino rukkhā onamitvā hatthasamphassaṃ  āgacchanti tato supakkaphalāphalāni uccinitvā tesaṃ deti taṃ disvā maddī acchariyaṃ pavedesi tena vuttaṃ 

 yadi passanti pavane dārakā phaline dume
tesaṃ phalānaṃ hetumhi uparodanti dārakā

 rodante dārake disvā ubbiddhā vipulā dumā
sayamevonamitvāna upagacchanti dārake

 idaṃ accherakaṃ disvā abbhutaṃ lomahaṃsanaṃ
sādhukāraṃ pavattesi maddī sabbaṅgasobhanā

 accheraṃ vata lokasmiṃ abbhutaṃ lomahaṃsanaṃ
vessantarassa tejena sayamevonatā dumāti
jetuttaranagarato  suvaṇṇagiritālo nāma pabbato pañca yojanāni tato kontimārā nāma nadī pañca yojanāni tato añcaragiri nāma pabbato pañca yojanāni tato dunniviṭṭhabrāhmaṇagāmo nāma pañca yojanāni tato mātulanagaraṃ dasa yojanāni iti taṃ maggaṃ jetuttaranagarato tiṃsayojanaṃ hoti devatā taṃ maggaṃ saṃkhipiṃsu te ekadivaseneva mātulanagaraṃ pāpuṇiṃsu tena vuttaṃ 

 saṅkhipiṃsu pathaṃ yakkhā anukampāya dārake
nikkhantadivaseneva cetaraṭṭhaṃ upāgamunti
upagacchantā  ca pana jetuttaranagarato pātarāsasamaye nikkhamitvā sāyanhasamaye cetaraṭṭhe mātulanagaraṃ pattā tamatthaṃ pakāsento satthā āha 

 te gantvā dīghamaddhānaṃ cetaraṭṭhaṃ upāgamuṃ
iddhaṃ phītaṃ janapadaṃ bahumaṃsasurodananti
tadā mātulanagare saṭṭhi khattiyasahassāni vasanti mahāsatto antonagaraṃ apavisitvā nagaradvāreyeva sālāyaṃ nisīdi athassa maddī  bodhisattassa pādesu rajaṃ puñchitvā pāde sambāhitvā vessantarassa āgatabhāvaṃ jānāpessāmīti sālāto nikkhamitvā tassa cakkhupathe sālādvāre aṭṭhāsi nagaraṃ pavisantiyo ca nikkhamantiyo ca itthiyo taṃ disvā parivāresuṃ tamatthaṃ pakāsento satthā āha 

 cetiyo parivāriṃsu disvā lakkhaṇamāgataṃ
sukhumālī vata ayyā pattikā paridhāvati

 vayhāhi pariyāyitvā sivikāya rathena ca
sājja maddī araññasmiṃ pattikā paridhāvatīti
tattha nti lakkhaṇasampannaṃ maddiṃ āgataṃ ti evaṃ sukhumālī hutvā pattikāva vicarati ti jetuttaranagare vicaritvā ti suvaṇṇasivikāya
mahājano  maddiñca vessantarañca dve putte cassa anāthāgamanena āgate disvā gantvā rājūnaṃ ācikkhi saṭṭhisahassā rājāno rodantā paridevantā tassa santikaṃ āgamaṃsu tamatthaṃ pakāsento satthā āha 

 taṃ disvā cetapāmokkhā rodamānā upāgamuṃ
kacci nu deva kusalaṃ kacci deva anāmayaṃ
kacci pitā arogo te sivīnañca anāmayaṃ

 ko  te balaṃ mahārāja ko nu te rathamaṇḍalaṃ
anassako arathako dīghamaddhānamāgato
kaccāmittehi pakato anuppattosimaṃ disanti
tattha ti dūratova passitvā ti cetarājāno nti upasaṅkamiṃsu nti ārogyaṃ nti niddukkhabhāvaṃ nti kuhiṃ tava balakāyo nti yenāsi rathena āgato so kuhinti pucchanti ti assavirahito ti ayānako ti dīghamaggaṃ āgato ti abhibhūto
atha  nesaṃ mahāsatto attano āgatakāraṇaṃ kathento āha 

 kusalañceva me sammā atho sammā anāmayaṃ
atho pitā arogo me sivīnañca anāmayaṃ

 ahañhi kuñjaraṃ dajjaṃ īsādantaṃ urūḷhavaṃ
khettaññuṃ sabbayuddhānaṃ sabbasetaṃ gajuttamaṃ

 paṇḍukambalasañchannaṃ pabhinnaṃ sattumaddanaṃ
dantiṃ savālabījaniṃ setaṃ kelāsasādisaṃ

 sasetacchattaṃ saupādheyyaṃ sāthabbanaṃ sahatthipaṃ
aggayānaṃ rājavāhiṃ brāhmaṇānaṃ adāsahaṃ

 tasmiṃ me sivayo kuddhā pitā cupahatomano
avaruddhasi maṃ rājā vaṅkaṃ gacchāmi pabbataṃ
okāsaṃ sammā jānātha vane yattha vasāmaseti
tattha ti tasmiṃ kāraṇe mayhaṃ sivayo kuddhā ti upahatacitto kuddhova  maṃ raṭṭhā pabbājesi ti yasmiṃ vane mayaṃ vaseyyāma tattha vasanokāsaṃ jānāthāti
te rājāno āhaṃsu 

 svāgataṃ  te mahārāja atho te adurāgataṃ
issarosi anuppatto yaṃ idhatthi pavedaya

 sākaṃ bhisaṃ madhuṃ maṃsaṃ suddhaṃ sālīnamodanaṃ
paribhuñja mahārāja pāhuno nosi āgatoti
tattha ti kathehi sabbaṃ paṭiyādetvā dassāma nti bhisamūlaṃ yaṃkiñci kandajātaṃ vā
vessantaro āha 

 paṭiggahitaṃ yaṃ dinnaṃ sabbassa agghiyaṃ kataṃ
avaruddhasi maṃ rājā vaṅkaṃ gacchāmi pabbataṃ
okāsaṃ sammā jānātha vane yattha vasāmaseti
tattha nti sabbametaṃ tumhehi dinnaṃ mayā ca paṭiggahitameva hotu sabbassa tumhehi mayhaṃ agghiyaṃ nivedanaṃ kataṃ rājā pana maṃ avaruddhasi raṭṭhā pabbājesi tasmā vaṅkameva gamissāmi tasmiṃ me araññe vasanaṭṭhānaṃ jānāthāti
te rājāno āhaṃsu 

 idheva tāva acchassu cetaraṭṭhe rathesabha
yāva cetā gamissanti rañño santika yācituṃ

 nijjhāpetuṃ  mahārājaṃ sivīnaṃ raṭṭhavaḍḍhanaṃ
taṃ taṃ cetā purakkhatvā patītā laddhapaccayā
parivāretvāna gacchanti evaṃ jānāhi khattiyāti
tattha nti rañño santikaṃ yācanatthāya gamissanti nti tumhākaṃ niddosabhāvaṃ jānāpetuṃ ti laddhapatiṭṭhā ti gamissanti
mahāsatto āha 

 mā vo ruccittha gamanaṃ rañño santika yācituṃ
nijjhāpetuṃ mahārājaṃ rājāpi tattha nissaro

 accuggatā hi sivayo balaggā negamā ca ye
te vidhaṃsetumicchanti rājānaṃ mama kāraṇāti
tattha ti tasmiṃ mama niddosabhāvaṃ nijjhāpane rājāpi anissaro ti atikuddhā ti balakāyā nti rajjato nīharituṃ nti rājānampi
te  rājāno āhaṃsu 

 sace esā pavattettha raṭṭhasmiṃ raṭṭhavaḍḍhana
idheva rajjaṃ kārehi cetehi parivārito

 iddhaṃ phītañcidaṃ raṭṭhaṃ iddho janapado mahā
matiṃ karohi tvaṃ deva rajjassa manusāsitunti
tattha ti sace etasmiṃ raṭṭhe esā pavatti nti rajjaṃ samanusāsituṃ ayameva vā pāṭho
vessantaro āha 

 na  me chando mati atthi rajjassa anusāsituṃ
pabbājitassa raṭṭhasmā cetaputtā suṇātha me

 atuṭṭhā sivayo āsuṃ balaggā negamā ca ye
pabbājitassa raṭṭhasmā cetā rajjebhisecayuṃ

 asammodiyampi vo assa accantaṃ mama kāraṇā
sivīhi bhaṇḍanaṃ cāpi viggaho me na ruccati

 athassa bhaṇḍanaṃ ghoraṃ sampahāro anappako
ekassa kāraṇā mayhaṃ hiṃseyya bahuko jano

 paṭiggahitaṃ yaṃ dinnaṃ sabbassa agghiyaṃ kataṃ
avaruddhasi maṃ rājā vaṅkaṃ gacchāmi pabbataṃ
okāsaṃ sammā jānātha vane yattha vasāmaseti
tattha nti cetaraṭṭhavāsino kira vessantaraṃ rajje abhisiñciṃsūti tumhākampi te atuṭṭhā āsuṃ nti asāmaggiyaṃ ti bhaveyya ti atha mayhaṃ ekassa kāraṇā tumhākaṃ bhaṇḍanaṃ bhavissatīti
evaṃ mahāsatto anekapariyāyena yācitopi rajjaṃ na icchi athassa te cetarājāno mahantaṃ sakkāraṃ kariṃsu so nagaraṃ pavisituṃ na icchi atha naṃ sālameva alaṅkaritvā sāṇiyā parikkhepaṃ katvā mahāsayanaṃ paññāpetvā sabbe ārakkhaṃ kariṃsu so ekarattiṃ tehi saṅgahitārakkho sālāyaṃ sayitvā punadivase pātova nhatvā nānaggarasabhojanaṃ bhuñjitvā tehi parivuto nikkhami saṭṭhisahassā khattiyā tena saddhiṃ pannarasayojanamaggaṃ gantvā  vanadvāre ṭhatvā purato pannarasayojanamaggaṃ ācikkhantā āhaṃsu 

 taggha  te mayamakkhāma yathāpi kusalā tathā
rājisī yattha sammanti āhutaggī samāhitā

 esa  selo mahārāja pabbato gandhamādano
yattha tvaṃ saha puttehi saha bhariyāya cacchasi

 taṃ cetā anusāsiṃsu assunettā rudaṃmukhā
ito gaccha mahārāja ujuṃ yenuttarāmukho

 atha dakkhisi bhaddante vepullaṃ nāma pabbataṃ
nānādumagaṇākiṇṇaṃ sītacchāyaṃ manoramaṃ

 tamatikkamma bhaddante atha dakkhisi āpagaṃ
nadiṃ ketumatiṃ nāma gambhīraṃ girigabbharaṃ

 puthulomamacchākiṇṇaṃ supatitthaṃ mahodakaṃ
tattha nhatvā pivitvā ca assāsetvā saputtake

 atha dakkhisi bhaddante nigrodhaṃ madhupipphalaṃ
rammake sikhare jātaṃ sītacchāyaṃ manoramaṃ

 atha dakkhisi bhaddante nāḷikaṃ nāma pabbataṃ
nānādijagaṇākiṇṇaṃ selaṃ kimpurisāyutaṃ

 tassa uttarapubbena mucalindo nāma so saro
puṇḍarīkehi sañchanno setasogandhikehi ca

 so vanaṃ meghasaṅkāsaṃ dhuvaṃ haritasaddalaṃ
sīhovāmisapekkhīva vanasaṇḍaṃ vigāhaya
puppharukkhehi sañchannaṃ phalarukkhehi cūbhayaṃ

 tattha bindussarā vaggū nānāvaṇṇā bahū dijā
kūjantamupakūjanti utusaṃpupphite dume

 gantvā  girividuggānaṃ nadīnaṃ pabhavāni ca
so dakkhisi pokkharaṇiṃ karañjakakudhāyutaṃ

 puthulomamacchākiṇṇaṃ  supatitthaṃ mahodakaṃ
samañca caturaṃsañca sāduṃ appaṭigandhiyaṃ

 tassā uttarapubbena paṇṇasālaṃ amāpaya
paṇṇasālaṃ amāpetvā uñchācariyāya īhathāti
tattha ti rājāno hutvā pabbajitā ti ekaggacittā ti dakkhiṇahatthaṃ ukkhipitvā iminā pabbatapādena gacchathāti ācikkhantā vadanti ti  vasissasi nti udakavāhanadiāvaṭṭaṃ nti girīnaṃ kucchito pavattaṃ nti madhuraphalaṃ ti ramaṇīye nti kimpurisehi āyutaṃ parikiṇṇaṃ ti nānappakārehi setuppalehi ceva sogandhikehi ca sañchanno ti āmisaṃ pekkhanto sīho viya
ti sampiṇḍitassarā ti madhurassarā ti paṭhamaṃ kūjamānaṃ pakkhiṃ pacchā upakūjanti ti utusamaye pupphite dume nilīyitvā kūjantaṃ upakūjanti ti so tvaṃ passissasīti attho nti karañjarukkhehi ca kakudharukkhehi ca samparikiṇṇaṃ nti paṭikūlagandhavirahitaṃ madhurodakaparikiṇṇaṃnānappakārapadumuppalādīhi sañchannaṃ ti paṇṇasālaṃ māpeyyāsi ti māpetvā ti atha tumhe deva uñchācariyāya yāpentā appamattā īhatha āraddhavīriyā hutvā vihareyyāthāti attho
evaṃ te rājāno tassa pannarasayojanamaggaṃ ācikkhitvā taṃ uyyojetvā vessantarassa antarāyabhayassa vinodanatthaṃ mā kocideva paccāmitto okāsaṃ labheyyāti cintetvā ekaṃ byattaṃ susikkhitaṃ cetaputtaṃ āmantetvā tvaṃ gacchante ca āgacchante ca pariggaṇhāhīti vanadvāre ārakkhaṇatthāya ṭhapetvā sakanagaraṃ gamiṃsu vessantaropi saputtadāro gandhamādanapabbataṃ patvā taṃ divasaṃ tattha vasitvā tato uttarābhimukho vepullapabbatapādena gantvā ketumatiyā nāma nadiyā tīre nisīditvā vanacarakena dinnaṃ madhumaṃsaṃ khāditvā tassa suvaṇṇasūciṃ datvā  tattha  nhatvā pivitvā paṭippassaddhadaratho nadito uttaritvā sānupabbatasikhare ṭhitassa nigrodhassa mūle thokaṃ nisīditvā nigrodhaphalāni khāditvā uṭṭhāya gacchanto nāḷikaṃ nāma pabbataṃ patvā taṃ pariharanto mucalindasaraṃ gantvā sarassa tīrena pubbuttarakaṇṇaṃ patvā ekapadikamaggena vanaghaṭaṃ pavisitvā taṃ atikkamma girividuggānaṃ nadippabhavānaṃ purato caturaṃsapokkharaṇiṃ pāpuṇi
tasmiṃ khaṇe sakko āvajjento mahāsatto himavantaṃ paviṭṭhoti ñatvā tassa vasanaṭṭhānaṃ laddhuṃ vaṭṭatīti cintetvā vissakammaṃ  pakkosāpetvā gaccha tāta tvaṃ vaṅkapabbatakujhacchimhi ramaṇīye ṭhāne assamapadaṃ māpetvā ehīti pesesi so sādhu devāti devalokato otaritvā tattha dve paṇṇasālāyo dve caṅkame rattiṭṭhānadivāṭṭhānāni ca māpetvā caṅkamakoṭiyaṃ tesu tesu ṭhānesu nānāphaladhare rukkhe ca kadalivanāni ca dassetvā sabbe pabbajitaparikkhāre paṭiyādetvā ye keci pabbajitukāmā te ime gaṇhantūti akkharāni likhitvā amanusse ca bheravasadde migapakkhino ca paṭikkamāpetvā sakaṭṭhānameva gato
mahāsatto ekapadikamaggaṃ disvā pabbajitānaṃ vasanaṭṭhānaṃ bhavissatīti maddiñca putte ca assamapadadvāre ṭhapetvā assamapadaṃ pavisitvā akkharāni oloketvā sakkenamhi diṭṭhoti ñatvā paṇṇasālaṃ pavisitvā khaggañca dhanuñca apanetvā sāṭake omuñcitvā rattavākacīraṃ nivāsetvā ajinacammaṃ aṃse katvā jaṭāmaṇḍalaṃ bandhitvā isivesaṃ gahetvā kattaradaṇḍaṃ ādāya paṇṇasālato nikkhamitvā pabbajitasiriṃ samubbahanto aho sukhaṃ aho sukhaṃ pabbajjā me adhigatāti udānaṃ udānetvā caṅkamaṃ āruyha aparāparaṃ caṅkamitvā paccekabuddhasadisena upasamena puttadārānaṃ santikaṃ agamāsi maddīpi mahāsattassa pādesu patitvā roditvā teneva saddhiṃ assamapadaṃ pavisitvā attano paṇṇasālaṃ gantvā isivesaṃ gaṇhi pacchā puttepi tāpasakumārake kariṃsu cattāro khattiyā vaṅkapabbatakucchimhi vasiṃsu atha maddī mahāsattaṃ varaṃ yāci deva tumhe phalāphalatthāya vanaṃ agantvā putte gahetvā idheva hotha ahaṃ phalāphalaṃ āharissāmīti tato paṭṭhāya sā araññato phalāphalāni āharitvā tayo jane paṭijaggati
bodhisattopi  taṃ varaṃ yāci bhadde maddi mayaṃ ito paṭṭhāya pabbajitā nāma itthī ca nāma brahmacariyassa malaṃ ito paṭṭhāya akāle mama santikaṃ mā āgacchāhīti sā sādhūti sampaṭicchi mahāsattassa mettānubhāvena samantā tiyojane sabbe tiracchānāpi aññamaññaṃ  mettacittaṃ paṭilabhiṃsu maddīdevīpi pātova uṭṭhāya pānīyaparibhojanīyaṃ upaṭṭhāpetvā mukhodakaṃ āharitvā dantakaṭṭhaṃ datvā assamapadaṃ sammajjitvā dve putte pitu santike ṭhapetvā pacchikhaṇittiaṅkusahatthā araññaṃ  pavisitvā vanamūlaphalāphalāni ādāya pacchiṃ pūretvā sāyanhasamaye araññato āgantvā paṇṇasālāya phalāphalaṃ ṭhapetvā nhatvā putte nhāpesi atha cattāropi janā paṇṇasālādvāre nisīditvā phalāphalaṃ paribhuñjanti tato maddī putte gahetvā attano paṇṇasālaṃ pāvisi iminā niyāmena te pabbatakucchimhi satta māse vasiṃsūti


tadā kāliṅgaraṭṭhe dunniviṭṭhabrāhmaṇagāmavāsī jūjako nāma brāhmaṇo bhikkhācariyāya kahāpaṇasataṃ labhitvā ekasmiṃ brāhmaṇakule ṭhapetvā puna dhanapariyesanatthāya gato tasmiṃ cirāyante brāhmaṇakulā kahāpaṇasataṃ valañjetvā pacchā itarena āgantvā codiyamānā kahāpaṇe dātuṃ asakkontā amittatāpanaṃ nāma dhītaraṃ tassa adaṃsu so taṃ ādāya kāliṅgaraṭṭhe dunniviṭṭhabrāhmaṇagāmaṃ gantvā vasi amittatāpanā sammā brāhmaṇaṃ paricarati atha aññe taruṇabrāhmaṇā tassā ācārasampattiṃ disvā ayaṃ mahallakabrāhmaṇaṃ sammā paṭijaggati tumhe pana amhesu kiṃ pamajjathāti attano attano bhariyāyo tajjenti tā imaṃ amittatāpanaṃ imamhā gāmā palāpessāmāti nadītitthādīsu sannipatitvā taṃ paribhāsiṃsu tamatthaṃ pakāsento satthā āha 

 ahu vāsī kaliṅgesu jūjako nāma brāhmaṇo
tassāsi daharā bhariyā nāmenāmittatāpanā

 tā  naṃ tattha gatāvocuṃ nadiṃ udakahāriyā
thiyo naṃ paribhāsiṃsu samāgantvā kutūhalā

 amittā nūna te mātā amitto nūna te pitā
ye taṃ jiṇṇassa pādaṃsu evaṃ dahariyaṃ satiṃ

 ahitaṃ  vata te ñātī mantayiṃsu rahogatā
ye taṃ jiṇṇassa pādaṃsu evaṃ dahariyaṃ satiṃ

 amittā vata te ñātī mantayiṃsu rahogatā
ye taṃ jiṇṇassa pādaṃsu evaṃ dahariyaṃ satiṃ

 dukkaṭaṃ vata te ñātī mantayiṃsu rahogatā
ye taṃ jiṇṇassa pādaṃsu evaṃ dahariyaṃ satiṃ

 pāpakaṃ vata te ñātī mantayiṃsu rahogatā
ye taṃ jiṇṇassa pādaṃsu evaṃ dahariyaṃ satiṃ

 amanāpaṃ vata te ñātī mantayiṃsu rahogatā
ye taṃ jiṇṇassa pādaṃsu evaṃ dahariyaṃ satiṃ

 amanāpavāsaṃ  vasi jiṇṇena patinā saha
yā tvaṃ vasasi jiṇṇassa mataṃ te jīvitā varaṃ

 na hi nūna tuyhaṃ kalyāṇi pitā mātā ca sobhane
aññaṃ bhattāraṃ vindiṃsu ye taṃ jiṇṇassa pādaṃsu
evaṃ dahariyaṃ satiṃ

 duyiṭṭhaṃ te navamiyaṃ akataṃ aggihuttakaṃ
ye taṃ jiṇṇassa pādaṃsu evaṃ dahariyaṃ satiṃ

 samaṇe brāhmaṇe nūna brahmacariyaparāyaṇe
sā tvaṃ loke abhisapi sīlavante bahussute
yā tvaṃ vasasi jiṇṇassa evaṃ dahariyā satī

 na  dukkhaṃ ahinā daṭṭhaṃ na dukkhaṃ sattiyā hataṃ
tañca dukkhañca tibbañca yaṃ passe jiṇṇakaṃ patiṃ

 natthi khiḍḍā natthi rati jiṇṇena patinā saha
natthi ālāpasallāpo jagghitampi na sobhati

 yadā ca daharo daharā mantayanti rahogatā
sabbesaṃ sokā nassanti ye keci hadayassitā

 daharā tvaṃ rūpavatī purisānaṃbhipatthitā
gaccha ñātikule accha kiṃ jiṇṇo ramayissatīti
tattha ti ahosi ti kāliṅgaraṭṭhesu dunniviṭṭhabrāhmaṇagāmavāsī nti tattha gāme tā itthiyo nadītitthe udakahārikā hutvā gatā naṃ avocuṃ ti itthiyo na aññaṃ kiñci avocuṃ atha kho naṃ paribhāsiṃsu ti kotūhalajātā viya hutvā ti samantā parikkhipitvā nti dahariṃ taruṇiṃ sobhaggappattaṃ samānaṃ ti jarājiṇṇassa gehe nti tava navamiyaṃ yāgaṃ duyiṭṭhaṃ bhavissati so te yāgapiṇḍo paṭhamaṃ mahallakakākena gahito bhavissati duyiṭṭhā te navamiyātipi pāṭho navamiyā tayā duyiṭṭhā bhavissatīti attho nti aggijuhanampi tayā akataṃ bhavissati ti samaṇabrāhmaṇe samitapāpe vā bāhitapāpe vā akkosi tassa te pāpassa idaṃ phalanti adhippāyeneva āhaṃsu ti khaṇḍadante vivaritvā hasantassa mahallakassa hasitampi na sobhati ti sabbe etesaṃ sokā vinassanti ti ayaṃ jiṇṇo taṃ pañcahi kāmaguṇehi kathaṃ ramayissatīti
sā tāsaṃ santikā paribhāsaṃ labhitvā udakaghaṭaṃ ādāya rodamānā gharaṃ gantvā kiṃ bhoti rodasīti brāhmaṇena puṭṭhā tassa ārocentī imaṃ gāthamāha 

 na  te brāhmaṇa gacchāmi nadiṃ udakahāriyā
thiyo maṃ paribhāsanti tayā jiṇṇena brāhmaṇāti
tassattho   brāhmaṇa tayā jiṇṇena maṃ itthiyo paribhāsanti tasmā ito paṭṭhāya tava udakahārikā hutvā nadiṃ na gacchāmīti
jūjako āha 

 mā me tvaṃ akarā kammaṃ mā me udakamāhari
ahaṃ udakamāhissaṃ mā bhoti kupitā ahūti
tattha nti bhoti ahaṃ udakaṃ āharissāmi
brāhmaṇī āha 

 nāhaṃ tamhi kule jātā yaṃ tvaṃ udakamāhare
evaṃ brāhmaṇa jānāhi na te vacchāmahaṃ ghare

 sace me dāsaṃ dāsiṃ vā nānayissasi brāhmaṇa
evaṃ brāhmaṇa jānāhi na te vacchāmi santiketi
tattha nti brāhmaṇa yamhi kule sāmiko kammaṃ karoti nāhaṃ tattha jātā nti tasmā yaṃ udakaṃ tvaṃ āharissasi na mayhaṃ tena attho
jūjako āha 

 natthi me sippaṭhānaṃ vā dhanaṃ dhaññañca brāhmaṇi
kutohaṃ dāsaṃ dāsiṃ vā ānayissāmi bhotiyā
ahaṃ bhotiṃ upaṭṭhissaṃ mā bhoti kupitā ahūti
brāhmaṇī āha 

 ehi te ahamakkhissaṃ yathā me vacanaṃ sutaṃ
esa vessantaro rājā vaṅke vasati pabbate

 taṃ tvaṃ gantvāna yācassu dāsaṃ dāsiñca brāhmaṇa
so te dassati yācito dāsaṃ dāsiñca khattiyoti
tattha nti ahaṃ te ācikkhissāmi idaṃ sā devatādhiggahitā hutvā āha
jūjako āha 

 jiṇṇohamasmi dubbalo dīgho caddhā suduggamo
mā bhoti paridevesi mā ca tvaṃ vimanā ahu
ahaṃ bhotiṃ upaṭṭhissaṃ mā bhoti kupitā ahūti
tattha ti bhadde ahaṃ jiṇṇo amhi kathaṃ gamissāmīti
brāhmaṇī  āha 

 yathā agantvā saṅgāmaṃ ayuddhova parājito
evameva tuvaṃ brahme agantvāva parājito

 sace me dāsaṃ dāsiṃ vā nānayissasi brāhmaṇa
evaṃ brāhmaṇa jānāhi na te vacchāmahaṃ ghare
amanāpaṃ te karissāmi taṃ te dukkhaṃ bhavissati

 nakkhatte utupubbesu yadā maṃ dakkhisilaṅkataṃ
aññehi saddhiṃ ramamānaṃ taṃ te dukkhaṃ bhavissati

 adassanena mayhaṃ te jiṇṇassa paridevato
bhiyyo vaṅkā ca palitā bahū hessanti brāhmaṇāti
tattha ti vessantarassa santikaṃ gantvā dāsaṃ vā dāsiṃ vā anāharantassa tava aruccanakaṃ kammaṃ karissāmi ti nakkhattayogavasena vā channaṃ utūnaṃ tassa tassa pubbavasena vā pavattesu chaṇesu
taṃ sutvā brāhmaṇo bhīto ahosi tamatthaṃ pakāsento satthā āha 

 tato  so brāhmaṇo bhīto brāhmaṇiyā vasānugo
aṭṭito kāmarāgena brāhmaṇiṃ etadabravi

 pātheyyaṃ  me karohi tvaṃ saṃkulyā saguḷāni ca
madhupiṇḍikā ca sukatāyo sattubhattañca brāhmaṇi

 ānayissaṃ methunake ubho dāsakumārake
te taṃ paricarissanti rattindivamatanditāti
tattha ti upadduto pīḷito ti saguḷapūve ca nti baddhasattuabaddhasattuñceva puṭabhattañca ti jātigottakulapadesehi sadise ti tava dāsatthāya kumārake
sā khippaṃ pātheyyaṃ paṭiyādetvā brāhmaṇassa ārocesi so gehe dubbalaṭṭhānaṃ thiraṃ katvā dvāraṃ saṅkharitvā araññā dārūni āharitvā ghaṭena udakaṃ āharitvā gehe sabbabhājanāni pūretvā tattheva tāpasavesaṃ gahetvā bhadde ito paṭṭhāya vikāle mā nikkhami yāva mamāgamanā appamattā hohīti ovaditvā upāhanaṃ āruyha pātheyyapasibbakaṃ aṃse laggetvā amittatāpanaṃ padakkhiṇaṃ katvā assupuṇṇehi nettehi roditvā pakkāmi tamatthaṃ  pakāsento satthā āha 

 idaṃ vatvā brahmabandhu paṭimuñci upāhanā
tato so mantayitvāna bhariyaṃ katvā padakkhiṇaṃ

 pakkāmi so ruṇṇamukho brāhmaṇo sahitabbato
sivīnaṃ nagaraṃ phītaṃ dāsapariyesanaṃ caranti
tattha ti rudaṃmukho ti samādinnavato gahitatāpasavesoti attho nti dāsapariyesanaṃ caranto sivīnaṃ nagaraṃ ārabbha pakkāmi
so  taṃ nagaraṃ gantvā sannipatitaṃ janaṃ vessantaro kuhinti pucchati tamatthaṃ pakāsento satthā āha 

 so tattha gantvā avaca ye tatthāsuṃ samāgatā
kuhiṃ vessantaro rājā kattha passemu khattiyaṃ

 te  janā taṃ avaciṃsu ye tatthāsuṃ samāgatā
tumhehi brahme pakato atidānena khattiyo
pabbājito sakā raṭṭhā vaṅke vasati pabbate

 tumhehi brahme pakato atidānena khattiyo
ādāya puttadārañca vaṅke vasati pabbateti
tattha ti upadduto pīḷito attano nagare vasituṃ alabhitvā idāni vaṅkapabbate vasati
evaṃ tumhe amhākaṃ rājānaṃ nāsetvā punapi āgatā idha tiṭṭhathāti te leḍḍudaṇḍādihatthā brāhmaṇaṃ anubandhiṃsu so devatādhiggahito hutvā vaṅkapabbatamaggameva gaṇhi tamatthaṃ pakāsento satthā āha 

 so codito brāhmaṇiyā brāhmaṇo kāmagiddhimā
aghaṃ taṃ paṭisevittha vane vāḷamigākiṇṇe
khaggadīpinisevite

 ādāya beḷuvaṃ daṇḍaṃ aggihuttaṃ kamaṇḍaluṃ
so pāvisi brahāraññaṃ yattha assosi kāmadaṃ

 taṃ paviṭṭhaṃ brahāraññaṃ kokā naṃ parivārayuṃ
vikkandi so vippanaṭṭho dūre panthā apakkami

 tato  so brāhmaṇo gantvā bhogaluddho asaññato
vaṅkassorohaṇe naṭṭhe imā gāthā abhāsathāti
tattha nti taṃ mahājanena anubandhanadukkhañceva vanapariyogāhanadukkhañca nti aggijuhanakaṭacchuṃ nti so hi araññaṃ pavisitvā vaṅkapabbatagāmimaggaṃ ajānanto maggamūḷho hutvā araññe vicari atha naṃ ārakkhaṇatthāya nisinnassa cetaputtassa sunakhā parivārayiṃsūti attho ti so ekarukkhaṃ āruyha mahantena ravena kandi ti vinaṭṭhamaggo ti vaṅkapabbatagāmipanthato dūre pakkāmi ti bhogaratto ti dussīlo ti vaṅkapabbatassa gamanamagge vinaṭṭhe
so  sunakhehi parivārito rukkhe nisinnova imā gāthā abhāsatha 

 ko rājaputtaṃ nisabhaṃ jayantamaparājitaṃ
bhaye khemassa dātāraṃ ko me vessantaraṃ vidū

 yo yācataṃ patiṭṭhāsi bhūtānaṃ dharaṇīriva
dharaṇūpamaṃ mahārājaṃ ko me vessantaraṃ vidū

 yo yācataṃ gatī āsi savantīnaṃva sāgaro
sāgarūpamaṃ mahārājaṃ ko me vessantaraṃ vidū

 kalyāṇatitthaṃ sucimaṃ sītūdakaṃ manoramaṃ
puṇḍarīkehi sañchannaṃ yuttaṃ kiñjakkhareṇunā
rahadūpamaṃ mahārājaṃ ko me vessantaraṃ vidū

 assatthaṃva pathe jātaṃ sītacchāyaṃ manoramaṃ
santānaṃ visametāraṃ kilantānaṃ paṭiggahaṃ
tathūpamaṃ mahārājaṃ ko me vessantaraṃ vidū

 nigrodhaṃva  pathe jātaṃ sītacchāyaṃ manoramaṃ
santānaṃ visametāraṃ kilantānaṃ paṭiggahaṃ
tathūpamaṃ mahārājaṃ ko me vessantaraṃ vidū

 ambaṃ iva pathe jātaṃ sītacchāyaṃ manoramaṃ
santānaṃ visametāraṃ kilantānaṃ paṭiggahaṃ
tathūpamaṃ mahārājaṃ ko me vessantaraṃ vidū

 sālaṃ iva pathe jātaṃ sītacchāyaṃ manoramaṃ
santānaṃ visametāraṃ kilantānaṃ paṭiggahaṃ
tathūpamaṃ mahārājaṃ ko me vessantaraṃ vidū

 dumaṃ iva pathe jātaṃ sītacchāyaṃ manoramaṃ
santānaṃ visametāraṃ kilantānaṃ paṭiggahaṃ
tathūpamaṃ mahārājaṃ ko me vessantaraṃ vidū

 evañca  me vilapato paviṭṭhassa brahāvane
ahaṃ jānanti yo vajjā nandiṃ so janaye mama

 evañca me vilapato paviṭṭhassa brahāvane
ahaṃ jānanti yo vajjā tāya so ekavācāya
pasave puññaṃ anappakanti
tattha nti maccheracittaṃ vijayantaṃ ti ko mayhaṃ vessantaraṃ ācikkheyyāti vadati ti patiṭṭhā āsi nti parissantānaṃ nti maggakilantānaṃ nti paṭiggāhakaṃ patiṭṭhābhūtaṃ ti ahaṃ vessantarassa vasanaṭṭhānaṃ jānāmīti yo vadeyyāti attho
tassa taṃ paridevasaddaṃ sutvā ārakkhaṇatthāya ṭhapito cetaputto migaluddako hutvā araññe vicaranto ayaṃ brāhmaṇo vessantarassa vasanaṭṭhānatthāya paridevati na kho panesa dhammatāya  āgato maddiṃ vā dārake vā yācissati idheva naṃ māressāmīti tassa santikaṃ gantvā brāhmaṇa na te jīvitaṃ dassāmīti dhanuṃ āropetvā ākaḍḍhitvā tajjesi tamatthaṃ pakāsento satthā āha 

 tassa ceto paṭissosi araññe luddako caraṃ
tumhehi brahme pakato atidānena khattiyo
pabbājito sakā raṭṭhā vaṅke vasati pabbate

 tumhehi brahme pakato atidānena khattiyo
ādāya puttadārañca vaṅke vasati pabbate

 akiccakārī dummedho raṭṭhā pavanamāgato
rājaputtaṃ gavesanto bako macchamivodake

 tassa tyāhaṃ na dassāmi jīvitaṃ idha brāhmaṇa
ayañhi te mayā nunno saro pissati lohitaṃ

 siro te vajjhayitvāna hadayaṃ chetvā sabandhanaṃ
panthasakuṇaṃ yajissāmi tuyhaṃ maṃsena brāhmaṇa

 tuyhaṃ  maṃsena medena matthakena ca brāhmaṇa
āhutiṃ paggahessāmi chetvāna hadayaṃ tava

 taṃ me suyiṭṭhaṃ suhutaṃ tuyhaṃ maṃsena brāhmaṇa
na ca tvaṃ rājaputtassa bhariyaṃ putte ca nessasīti
tattha ti tvaṃ akiccakārako ti nippañño ti raṭṭhato mahāraññaṃ āgato ti ayaṃ saro tava lohitaṃ pivissati ti taṃ māretvā rukkhā patitassa te sīsaṃ tālaphalaṃ viya luñcitvā sabandhanaṃ hadayamaṃsaṃ  chinditvā panthadevatāya panthasakuṇaṃ nāma yajissāmi nti evaṃ sante na tvaṃ rājaputtassa bhariyaṃ vā putte vā nessasīti
so  tassa vacanaṃ sutvā maraṇabhayatajjito musāvādaṃ kathento āha 

 avajjho brāhmaṇo dūto cetaputta suṇohi me
tasmā hi dūtaṃ na hanti esa dhammo sanantano

 nijjhattā sivayo sabbe pitā naṃ daṭṭhumicchati
mātā ca dubbalā tassa acirā cakkhūni jīyare

 tesāhaṃ pahito dūto cetaputta suṇohi me
rājaputtaṃ nayissāmi yadi jānāsi saṃsa meti
tattha ti saññattā ti niccarodanena na cirasseva cakkhūni jīyissanti
tadā cetaputto vessantaraṃ kira ānetuṃ āgatoti somanassappatto hutvā sunakhe bandhitvā ṭhapetvā brāhmaṇaṃ otāretvā sākhāsanthare nisīdāpetvā bhojanaṃ datvā imaṃ gāthamāha 

 piyassa  me piyo dūto puṇṇapattaṃ dadāmi te
imañca madhuno tumbaṃ migasatthiñca brāhmaṇa
tañca te desamakkhissaṃ yattha sammati kāmadoti
tattha ti mama piyassa vessantarassa tvaṃ piyo dūto nti tava ajjhāsayapūraṇaṃ puṇṇapattaṃ dadāmīti


evaṃ  cetaputto brāhmaṇaṃ bhojetvā pātheyyatthāya tassa madhuno tumbañceva pakkamigasatthiñca datvā magge ṭhatvā dakkhiṇahatthaṃ ukkhipitvā mahāsattassa vasanokāsaṃ ācikkhanto āha 

 esa selo mahābrahme pabbato gandhamādano
yattha vessantaro rājā saha puttehi sammati

 dhārento brāhmaṇavaṇṇaṃ āsadañca masaṃ jaṭaṃ
cammavāsī chamā seti jātavedaṃ namassati

 ete nīlā padissanti nānāphaladharā dumā
uggatā abbhakūṭāva nīlā añjanapabbatā

 dhavassakaṇṇā khadirā sālā phandanamāluvā
sampavedhanti vātena sakiṃ pītāva māṇavā

 upari dumapariyāyesu saṅgītiyova suyyare
najjuhā kokilasaṅghā sampatanti dumā dumaṃ

 avhayanteva  gacchantaṃ sākhāpattasamīritā
ramayanteva āgantaṃ modayanti nivāsinaṃ
yattha vessantaro rājā saha puttehi sammati

 dhārento  brāhmaṇavaṇṇaṃ āsadañca masaṃ jaṭaṃ
cammavāsī chamā seti jātavedaṃ namassatīti
tattha ti esa gandhamādanapabbato etassa pādena uttarābhimukho gacchanto yattha sakkadattiye assamapade vessantaro rājā saha puttadārehi vasati taṃ passissasīti attho nti seṭṭhapabbajitavesaṃ nti ākaḍḍhitvā phalānaṃ gahaṇatthaṃ aṅkusañca  aggijuhanakaṭacchuñca jaṭāmaṇḍalañca dhārento ti ajinacammadharo ti pathaviyaṃ paṇṇasanthare sayati ti dhavā ca assakaṇṇā ca khadirā ca ti ekavārameva pītā surāsoṇḍā viya ti rukkhasākhāsu ti nānāsakuṇānaṃ vassantānaṃ saddā dibbasaṅgītiyo viya suyyare ti najjuhasakuṇā ti vikūjantā vicaranti ti sākhānaṃ pattehi saṅghaṭṭitā hutvā vikūjantā sakuṇā vātena samīritā pattasākhāyeva vā nti āgacchantaṃ janaṃ ti yasmiṃ assame vessantaro vasati tattha gantvā imaṃ assamapadasampattiṃ passissasīti
tato uttaripi assamapadaṃ vaṇṇento āha 

 ambā kapitthā panasā sālā jambū vibhītakā
harītakī āmalakā assatthā badarāni ca

 cārutimbarukkhā cettha nigrodhā ca kapitthanā
madhumadhukā thevanti nīce pakkā cudumbarā

 pārevatā bhaveyyā ca muddikā ca madhutthikā
madhuṃ anelakaṃ tattha sakamādāya bhuñjare

 aññettha pupphitā ambā aññe tiṭṭhanti dovilā
aññe āmā ca pakkā ca bhekavaṇṇā tadūbhayaṃ

 athettha heṭṭhā puriso ambapakkāni gaṇhati
āmāni ceva pakkāni vaṇṇagandharasuttame

 ateva  me acchariyaṃ hīṅkāro paṭibhāti maṃ
devānamiva āvāso sobhati nandanūpamo

 vibhedikā  nāḷikerā khajjurīnaṃ brahāvane
mālāva ganthitā ṭhanti dhajaggāneva dissare
nānāvaṇṇehi pupphehi nabhaṃ tārācitāmiva

 kuṭajī  kuṭṭhatagarā pāṭaliyo ca pupphitā
punnāgā giripunnāgā koviḷārā ca pupphitā

 uddālakā somarukkhā agaruphalliyā bahū
puttajīvā ca kakudhā asanā cettha pupphitā

 kuṭajā salaḷā nīpā kosambā labujā dhavā
sālā ca pupphitā tattha palālakhalasannibhā

 tassāvidūre pokkharaṇī bhūmibhāge manorame
padumuppalasañchannā devānamiva nandane

 athettha puppharasamattā kokilā mañjubhāṇikā
abhinādenti pavanaṃ utusampupphite dume

 bhassanti makarandehi pokkhare pokkhare madhū
athettha vātā vāyanti dakkhiṇā atha pacchimā
padumakiñjakkhareṇūhi okiṇṇo hoti assamo

 thūlā siṅghāṭakā cettha saṃsādiyā pasādiyā
macchakacchapabyāviddhā bahū cettha mupayānakā
madhuṃ bhisehi savati khīrasappi muḷālibhi

 surabhī taṃ vanaṃ vāti nānāgandhasamoditaṃ
sammaddateva gandhena pupphasākhāhi taṃ vanaṃ
bhamarā pupphagandhena samantā mabhināditā

 athettha  sakuṇā santi nānāvaṇṇā bahū dijā
modanti saha bhariyāhi aññamaññaṃ pakūjino

 nandikā  jīvaputtā ca jīvaputtā piyā ca no
piyā puttā piyā nandā dijā pokkharaṇīgharā

 mālāva ganthitā ṭhanti dhajaggāneva dissare
nānāvaṇṇehi pupphehi kusaleheva suganthitā
yattha vessantaro rājā saha puttehi sammati

 dhārento brāhmaṇavaṇṇaṃ āsadañca masaṃ jaṭaṃ
cammavāsī chamā seti jātavedaṃ namassatīti
tattha ti suvaṇṇatimbarukkhā ti madhurasā madhukā ti virocanti ti pārevatapādasadisā rukkhā ti dīghaphalā kadaliyo ti madhuttheve paggharantiyo madhuratāya vā madhutthevasadisā ti taṃ sayameva gahetvā paribhuñjanti ti patitapupphapattā sañjāyamānaphalā nti te ubhopi āmā ca pakkā ca maṇḍūkapiṭṭhivaṇṇāyeva ti atha ettha assame tesaṃ ambānaṃ heṭṭhā ṭhitakova puriso ambaphalāni gaṇhāti ārohaṇakiccaṃ  natthi ti etehi vaṇṇādīhi uttamāni
nti ativiya me acchariyaṃ ti hinti karaṇaṃ ti tālā ti supupphitarukkhānaṃ upari ganthitā mālā viya pupphāni tiṭṭhanti ti tāni rukkhāni alaṅkatadhajaggāni viya dissanti ti kuṭaji nāmekā rukkhajāti kuṭṭhagacchā ca tagaragacchā ca ti mahāpunnāgā ti koviḷārarukkhā nāma ti uddālarukkhā ti pītapupphavaṇṇā rājarukkhā ti phalliyarukkhā nāma ti mahānigrodhā ti labujarukkhā nāma ti tesaṃ heṭṭhā paggharitapupphapuñjā palālakhalasannibhāti vadati
ti  caturassapokkharaṇī ti nandanavane nandāpokkharaṇī viya ti puppharasena mattā calitā ti kiñjakkhehi ti paduminipaṇṇe paduminipaṇṇe tesu hi kiñjakkhato reṇu bhassitvā pokkharamadhu nāma hoti ti ettāvatā sabbā disā vidisāpi vātā dassitā honti ti mahantā siṅghāṭakā ca ti sayaṃ jātasālī sukasālītipi vuccanti ti teyeva bhūmiyaṃ patitā ti pasanne udake byāviddhā paṭipāṭiyā gacchantā dissanti ti kakkaṭakā unti bhisakoṭiyā bhinnāya paggharaṇaraso madhusadiso hoti ti muḷālehi paggharaṇaraso khīramissakanavanītasappi viya hoti
ti sampattajanaṃ madayati viya ti samantā abhinadantā vicaranti tiādīni tesaṃ nāmāni tesu hi paṭhamā sāmi vessantara imasmiṃ vane vasanto nandāti vadanti dutiyā tvañca sukhena jīva puttā ca teti vadanti tatiyā tvañca jīva piyā puttā ca teti vadanti catutthā tvañca nanda piyā puttā ca teti vadanti tena tesaṃ etāneva nāmāni ahesuṃ ti pokkharaṇivāsino
evaṃ cetaputtena vessantarassa vasanaṭṭhāne akkhāte jūjako tussitvā paṭisanthāraṃ karonto imaṃ gāthamāha 

 idañca me sattubhattaṃ madhunā paṭisaṃyutaṃ
madhupiṇḍikā ca sukatāyo sattubhattaṃ dadāmi teti
tattha nti pakkamadhusannibhaṃ sattusaṅkhātaṃ bhattaṃ idaṃ vuttaṃ hoti  idaṃ mama atthi taṃ te dammi gaṇhāhi nanti
taṃ sutvā cetaputto āha 

 tuyheva sambalaṃ hotu nāhaṃ icchāmi sambalaṃ
itopi brahme gaṇhāhi gaccha brahme yathāsukhaṃ

 ayaṃ  ekapadī eti ujuṃ gacchati assamaṃ
isīpi accuto tattha paṅkadanto rajassiro
dhārento brāhmaṇavaṇṇaṃ āsadañca masaṃ jaṭaṃ

 cammavāsī chamā seti jātavedaṃ namassati
taṃ tvaṃ gantvāna pucchassu so te maggaṃ pavakkhatīti
tattha nti pātheyyaṃ ti yo ekapadikamaggo amhākaṃ abhimukho eti esa assamaṃ ujuṃ gacchati ti evaṃnāmako isi tattha vasati

 idaṃ sutvā brahmabandhu cetaṃ katvā padakkhiṇaṃ
udaggacitto pakkāmi yenāsi accuto isīti
tattha ti yasmiṃ ṭhāne accuto isi ahosi tattha gatoti



 gacchanto so bhāradvājo addassa accutaṃ isiṃ
disvāna taṃ bhāradvājo sammodi isinā saha

 kacci nu bhoto kusalaṃ kacci bhoto anāmayaṃ
kacci uñchena yāpesi kacci mūlaphalā bahū

 kacci ḍaṃsā makasā ca appameva sarīsapā
vane vāḷamigākiṇṇe kacci hiṃsā na vijjatīti
tattha ti jūjako ti appāyeva ti tesaṃ vasena tumhākaṃ vihiṃsā
tāpaso  āha 

 kusalañceva me brahme atho brahme anāmayaṃ
atho uñchena yāpemi atho mūlaphalā bahū

 atho  ḍaṃsā makasā ca appameva sarīsapā
vane vāḷamigākiṇṇe hiṃsā mayhaṃ na vijjati

 bahūni vassapūgāni assame vasato mama
nābhijānāmi uppannaṃ ābādhaṃ amanoramaṃ

 svāgataṃ te mahābrahme atho te adurāgataṃ
anto pavisa bhaddante pāde pakkhālayassu te

 tindukāni piyālāni madhuke kāsumāriyo
phalāni khuddakappāni bhuñja brahme varaṃ varaṃ

 idampi pānīyaṃ sītaṃ ābhataṃ girigabbharā
tato piva mahābrahme sace tvaṃ abhikaṅkhasīti
jūjako āha 

 paṭiggahitaṃ  yaṃ dinnaṃ sabbassa agghiyaṃ kataṃ
sañjayassa sakaṃ puttaṃ sivīhi vippavāsitaṃ
tamahaṃ dassanamāgato yadi jānāsi saṃsa meti
tattha ti taṃ ahaṃ dassanāya āgato tāpaso āha 

 na  bhavaṃ eti puññatthaṃ sivirājassa dassanaṃ
maññe bhavaṃ patthayati rañño bhariyaṃ patibbataṃ
maññe kaṇhājinaṃ dāsiṃ jāliṃ dāsañca icchasi

 atha vā tayo mātāputte araññā netumāgato
na tassa bhogā vijjanti dhanaṃ dhaññañca brāhmaṇāti
tattha ti bho brāhmaṇa tassa vessantarassa araññe viharantassa neva bhogā vijjanti dhanadhaññañca na vijjati duggato hutvā vasati tassa santikaṃ gantvā kiṃ karissasīti
taṃ sutvā jūjako āha 

 akuddharūpohaṃ bhoto nāhaṃ yācitumāgato
sādhu dassanamariyānaṃ sannivāso sadā sukho

 adiṭṭhapubbo  sivirājā sivīhi vippavāsito
tamahaṃ dassanamāgato yadi jānāsi saṃsa meti
tassattho  ahaṃ bho tāpasa akuddharūpo alaṃ ettāvatā ahaṃ pana na kiñci vessantaraṃ yācitumāgato ariyānaṃ pana dassanaṃ sādhu sannivāso ca tehi saddhiṃ sukho ahaṃ tassa ācariyabrāhmaṇo mayā ca so yato sivīhi vippavāsito tato paṭṭhāya adiṭṭhapubbo tenāhaṃ taṃ dassanatthāya āgato yadi tassa vasanaṭṭhānaṃ jānāsi saṃsa meti
so tassa vacanaṃ sutvā saddahitvā hotu sve saṃsissāmi te ajja tāva idheva vasāhīti taṃ phalāphalehi santappetvā punadivase maggaṃ dassento dakkhiṇahatthaṃ pasāretvā āha 

 esa selo mahābrahme pabbato gandhamādano
yattha vessantaro rājā saha puttehi sammati

 dhārento  brāhmaṇavaṇṇaṃ āsadañca masaṃ jaṭaṃ
cammavāsī chamā seti jātavedaṃ namassati

 ete nīlā padissanti nānāphaladharā dumā
uggatā abbhakūṭāva nīlā añjanapabbatā

 dhavassakaṇṇā  khadirā sālā phandanamāluvā
sampavedhanti vātena sakiṃ pītāva māṇavā

 upari dumapariyāyesu saṃgītiyova suyyare
najjuhā kokilasaṅghā sampatanti dumā dumaṃ

 avhayanteva gacchantaṃ sākhāpattasamīritā
ramayanteva āgantaṃ modayanti nivāsinaṃ
yattha vessantaro rājā saha puttehi sammati

 dhārento brāhmaṇavaṇṇaṃ āsadañca masaṃ jaṭaṃ
cammavāsī chamā seti jātavedaṃ namassati

 karerimālā  vitatā bhūmibhāge manorame
saddalāharitā bhūmi na tatthuddhaṃsate rajo

 mayūragīvasaṅkāsā tūlaphassasamūpamā
tiṇāni nātivattanti samantā caturaṅgulā

 ambā jambū kapitthā ca nīce pakkā cudumbarā
paribhogehi rukkhehi vanaṃ taṃ rativaḍḍhanaṃ

 veḷuriyavaṇṇasannibhaṃ macchagumbanisevitaṃ
suciṃ sugandhaṃ salilaṃ āpo tatthapi sandati

 tassāvidūre  pokkharaṇī bhūmibhāge manorame
padumuppalasañchannā devānamiva nandane

 tīṇi uppalajātāni tasmiṃ sarasi brāhmaṇa
vicittaṃ nīlānekāni setā lohitakāni cāti
tassattho heṭṭhā vuttasadisoyeva ti kareripupphehi vitatā ti dhuvasaddalena haritā ti tasmiṃ vane appamattakopi rajo na uddhaṃsate ti mudusamphassatāya tūlaphassasadisā ti tāni tassā bhūmiyā mayūragīvavaṇṇāni tiṇāni samantato caturaṅgulappamāṇāneva vattanti tato pana uttari na vaḍḍhanti ti ambā ca jambū ca kapitthā ca ti nānāvidhehi pupphūpagaphalūpagehi paribhogarukkhehi ti tasmiṃ vanasaṇḍe vaṅkapabbate kunnadīhi otarantaṃ udakaṃ sandati pavattatīti attho ti ekāni nīlāni ekāni setāni ekāni lohitakānīti imehi tīhi uppalajātehi taṃ saraṃ vicittaṃ susajjitapupphacaṅkoṭakaṃ viya sobhatīti dasseti
evaṃ caturassapokkharaṇiṃ vaṇṇetvā puna mucalindasaraṃ vaṇṇento āha 

 khomāva  tattha padumā setasogandhikehi ca
kalambakehi sañchanno mucalindo nāma so saro

 athettha padumā phullā apariyantāva dissare
gimhā hemantikā phullā jaṇṇutagghā upattharā

 surabhī sampavāyanti vicittapupphasanthatā
bhamarā pupphagandhena samantā mabhināditāti
tattha ti khomamayā viya paṇḍarā ti setuppalehi ca sogandhikehi ca kalambakehi ca so saro sañchanno ti aparimāṇā viya dissanti ti gimhe ca hemantike ca pupphitapadumā ti jaṇṇupamāṇe  udake upattharā phullā honti santhatā viya khāyanti ti vicittā hutvā pupphehi santhatā sadā surabhī sampavāyanti

 athettha udakantasmiṃ rukkhā tiṭṭhanti brāhmaṇa
kadambā pāṭalī phullā koviḷārā ca pupphitā

 aṅkolā kacchikārā ca pārijaññā ca pupphitā
vāraṇā vayanā rukkhā mucalindamubhato saraṃ

 sirīsā setapārisā sādhu vāyanti paddhakā
nigguṇḍī sirīnigguṇḍī asanā cettha pupphitā

 paṅgurā bahulā selā sobhañjanā ca pupphitā
ketakā kaṇikārā ca kaṇaverā ca pupphitā

 ajjunā ajjukaṇṇā ca mahānāmā ca pupphitā
supupphitaggā tiṭṭhanti pajjalanteva kiṃsukā

 setapaṇṇī sattapaṇṇā kadaliyo kusumbharā
dhanutakkārī pupphehi sīsapāvaraṇāni ca

 acchivā  sallavā rukkhā sallakiyo ca pupphitā
setageru ca tagarā maṃsikuṭṭhā kulāvarā

 daharā rukkhā ca vuddhā ca akuṭilā cettha pupphitā
assamaṃ ubhato ṭhanti agyāgāraṃ samantatoti
tattha ti saraṃ parikkhipitvā tiṭṭhanti ti kadambarukkhā ti evaṃnāmakā rukkhā ti rattamālā ti vāraṇarukkhā ca vayanarukkhā ca nti mucalindassa sarassa ubhayapassesu ti setagaccharukkhā  te kira setakkhandhā mahāpaṇṇā kaṇikārasadisapupphā honti ti pakatinigguṇḍī ceva kāḷanigguṇḍī ca ti paṅgurarukkhā ti ekagacchā ti dhanūnañca takkārīnañca pupphehi sobhitā ti sīsapehi ca varaṇehi ca sobhitā tiādayopi rukkhāyeva ti setageru ca tagarā ca ti maṃsigacchā ca kuṭṭhagacchā ca kulāvarā ca ti ujukā ti agyāgāraṃ parikkhipitvā ṭhitāti attho

 athettha  udakantasmiṃ bahujāto phaṇijjako
muggatiyo karatiyo sevālasīsakā bahū

 uddāpavattaṃ ulluḷitaṃ makkhikā hiṅgujālikā
dāsimakañjako cettha bahū nīcekalambakā

 elamphurakasañchannā rukkhā tiṭṭhanti brāhmaṇa
sattāhaṃ dhāriyamānānaṃ gandho tesaṃ na chijjati

 ubhato saraṃ mucalindaṃ pupphā tiṭṭhanti sobhanā
indīvarehi sañchannaṃ vanaṃ taṃ upasobhati

 aḍḍhamāsaṃ  dhāriyamānānaṃ gandho tesaṃ na chijjati
nīlapupphī setavārī pupphitā girikaṇṇikā
kalerukkhehi sañchannaṃ vanaṃ taṃ tulasīhi ca

 sammaddateva gandhena pupphasākhāhi taṃ vanaṃ
bhamarā pupphagandhena samantā mabhināditā

 tīṇi kakkārujātāni tasmiṃ sarasi brāhmaṇa
kumbhamattāni cekāni murajamattāni tā ubhoti
tattha ti bhūtanako ti ekā muggajāti ti rājamāso ti  imepi gacchāyeva api ca ti rattacandanaṃ vuttaṃ nti taṃ udakaṃ tīramariyādabandhaṃ vātāpahataṃ ulluḷitaṃ hutvā tiṭṭhati ti hiṅgujālasaṅkhāte vikasitapupphagacche pañcavaṇṇā madhumakkhikā madhurassarena viravantiyo tattha vicarantīti attho ti imāni dve rukkhajātiyo ca ettha ti nīcakalambakā ti evaṃnāmikāya valliyā sañchannā nti tesaṃ tassā valliyā pupphānaṃ sabbesampi vā etesaṃ dāsimakañjakādīnaṃ pupphānaṃ sattāhaṃ gandho na chijjati evaṃ gandhasampannāni pupphāni rajatapaṭṭasadisavālukapuṇṇā bhūmibhāgā nti tesaṃ indīvarapupphādīnaṃ gandho aḍḍhamāsaṃ na chijjati tiādikā pupphavalliyo ti tulasigacchehi ca ti valliphalāni tattha ekissā valliyā phalāni mahāghaṭamattāni dvinnaṃ mudiṅgamattāni tena vuttaṃ murajamattāni tā ubhoti

 athettha sāsapo bahuko nādiyo haritāyuto
asī tālāva tiṭṭhanti chejjā indīvarā bahū

 apphoṭā sūriyavallī ca kāḷīyā madhugandhiyā
asokā mudayantī ca vallibho khuddapupphiyo

 koraṇḍakā anojā ca pupphitā nāgamallikā
rukkhamāruyha tiṭṭhanti phullā kiṃsukavalliyo

 kaṭeruhā  ca vāsantī yūthikā madhugandhiyā
niliyā sumanā bhaṇḍī sobhati padumuttaro

 pāṭalī samuddakappāsī kaṇikārā ca pupphitā
hemajālāva dissanti ruciraggi sikhūpamā

 yāni tāni ca pupphāni thalajānudakāni ca
sabbāni tattha dissanti evaṃ rammo mahodadhīti
tattha ti siddhatthako ti bahu ti haritena āyuto nādiyo imā dvepi lasuṇajātiyo sopi lasuṇo tattha bahukoti attho ti ti evaṃnāmakā rukkhā siniddhāya bhūmiyā ṭhitā tālā viya tiṭṭhanti ti udakapariyante bahū suvaṇṇaindīvarā muṭṭhinā chinditabbā hutvā ṭhitā ti apphoṭavalliyo ti vallibho ca khuddapupphiyo ca ti vallināgā ca mallikā ca ti sugandhapattā vallijātī ti ime ca dve pupphagacchā ti madhusamānagandhā ti nīlavallisumanā ca pakatisumanā ca bhaṇḍī ca ti evaṃnāmako rukkho ti vallikaṇikārā rukkhakaṇikārā ti pasāritahemajālā viya dissanti ti mahato udakakkhandhassa ādhārabhūto mucalindasaroti

 athassā pokkharaṇiyā bahukā vārigocarā
rohitā naḷapī siṅgū kumbhilā makarā susū

 madhu ca madhulaṭṭhi ca tālisā ca piyaṅgukā
kuṭandajā bhaddamuttā setapupphā ca lolupā

 surabhī ca rukkhā tagarā bahukā tuṅgavaṇṭakā
paddhakā naradā kuṭṭhā jhāmakā ca hareṇukā

 haliddakā  gandhasilā hiriverā ca guggulā
vibhedikā corakā kuṭṭhā kappūrā ca kaliṅgukāti
tattha ti idha pokkharaṇisadisatāya sarameva pokkharaṇīti vadati tiādīni tesaṃ vārigocarānaṃ nāmāni ti nimmakkhikamadhu ca ti laṭṭhimadhukañca tiādikā sabbā gandhajātiyo

 athettha sīhabyagghā ca purisālū ca hatthiyo
eṇeyyā pasadā ceva rohiccā sarabhā migā

 koṭṭhasuṇā  suṇopi ca tuliyā naḷasannibhā
cāmarī calanī laṅghī jhāpitā makkaṭā picu

 kakkaṭā  kaṭamāyā ca ikkā goṇasirā bahū
khaggā varāhā nakulā kāḷakettha bahūtaso

 mahiṃsā soṇasiṅgālā pampakā ca samantato
ākucchā pacalākā ca citrakā cāpi dīpiyo

 pelakā ca vighāsādā sīhā gogaṇisādakā
aṭṭhapādā ca morā ca bhassarā ca kukutthakā

 caṅkorā kukkuṭā nāgā aññamaññaṃ pakūjino
bakā balākā najjuhā dindibhā kuñjavājitā

 byagghinasā lohapiṭṭhā pampakā jīvajīvakā
kapiñjarā tittirāyo kulā ca paṭikutthakā

 mandālakā celakeṭu bhaṇḍutittiranāmakā
celāvakā piṅgalāyo goṭakā aṅgahetukā

 karaviyā ca saggā ca uhuṅkārā ca kukkuhā
nānādijagaṇākiṇṇaṃ nānāsaranikūjitanti
tattha ti vaḷavāmukhayakkhiniyo ti rohitā ceva sarabhā migā ca ti siṅgālasunakhā kotthusuṇātipi  pāṭho ti esāpekā khuddakamigajāti ti pakkhibiḷārā ti naḷapupphavaṇṇā rukkhasunakhā ti cāmarīmigā ca calanīmigā ca laṅghīmigā ca ti dve makkaṭajātiyova ti sarapariyante gocaraggāhī eko makkaṭo ti dve mahāmigā ti acchā ti araññagoṇā ti kāḷamigā  nāmettha bahūtaso ti rukkhasunakhā ca siṅgālā ca ti assamapadaṃ parikkhipitvā ṭhitā mahāveḷupampakā ti godhā ti gajakumbhamigā ti citrakamigā ca dīpimigā ca
ti sasā ti ete gijjhā sakuṇā ti kesarasīhā ti gogaṇe gahetvā khādanasīlā duṭṭhamigā ti sarabhā migā ti setahaṃsā ti kukutthakasakuṇā ti caṅkorasakuṇā ti vanakukkuṭā ti ime tayopi sakuṇāyeva ti senā ti lohitavaṇṇasakuṇā ti pampaṭakā ti kapiñjarā ca tittirā ca ti imepi dve sakuṇā ti mandālakā ceva celakeṭu ca ti bhaṇḍū ca tittirā ca nāmakā ca ti dve sakuṇajātiyo ca tathā ti cātakasakuṇā ti ulūkā

 athettha sakuṇā santi nīlakā mañjubhāṇakā
modanti saha bhariyāhi aññamaññaṃ pakūjino

 athettha sakuṇā santi dijā mañjussarā sitā
setacchikūṭā bhadrakkhā aṇḍajā citrapekhuṇā

 athettha  sakuṇā santi dijā mañjussarā sitā
sikhaṇḍī nīlagīvāhi aññamaññaṃ pakūjino

 kukutthakā kuḷīrakā koṭṭhā pokkharasātakā
kālāmeyyā balīyakkhā kadambā suvasāḷikā

 haliddā lohitā setā athettha nalakā bahū
vāraṇā bhiṅgarājā ca kadambā suvakokilā

 ukkusā  kurarā haṃsā āṭā parivadentikā
pākahaṃsā atibalā najjuhā jīvajīvakā

 pārevatā ravihaṃsā cakkavākā nadīcarā
vāraṇābhirudā rammā ubho kālūpakūjino

 athettha sakuṇā santi nānāvaṇṇā bahū dijā
modanti saha bhariyāhi aññamaññaṃ pakūjino

 athettha sakuṇā santi nānāvaṇṇā bahū dijā
sabbe mañjū nikūjanti mucalindamubhato saraṃ

 athettha sakuṇā santi karaviyā nāma te dijā
modanti saha bhariyāhi aññamaññaṃ pakūjino

 athettha sakuṇā santi karaviyā nāma te dijā
sabbe mañjū nikūjanti mucalindamubhato saraṃ

 eṇeyyapasadākiṇṇaṃ nāgasaṃsevitaṃ vanaṃ
nānālatāhi sañchannaṃ kadalīmigasevitaṃ

 athettha sāsapo bahuko nīvāro varako bahu
sāli akaṭṭhapāko ca ucchu tattha anappako

 ayaṃ ekapadī eti ujuṃ gacchati assamaṃ
khudaṃ pipāsaṃ aratiṃ tattha patto na vindati
yattha vessantaro rājā saha puttehi sammati

 dhārento  brāhmaṇavaṇṇaṃ āsadañca masaṃ jaṭaṃ
cammavāsī chamā seti jātavedaṃ namassatīti
tattha ti citrarājipattā ti nibaddhamadhurassarā ti ubhayapassesu setehi akkhikūṭehi samannāgatā sundarakkhā ti vicitrapattā ti kakkaṭakā tiādayo sakuṇāva ti hatthiliṅgasakuṇā ti mahākadambā gahitā ti kokilehi saddhiṃ vicaraṇasuvakā ceva kokilā ca ti kāḷakurarā ti setakurarā ti sakuṇahaṃsā ti dabbisaṇṭhānamukhasakuṇā ti ekā sakuṇajāti ti rammābhirudā vāraṇā ti sāyaṃ pāto pabbatapādaṃ ekaninnādaṃ karontā nikūjanti nti eṇeyyamigehi ca pasadamigehi ca ākiṇṇaṃ ti brāhmaṇa vessantarassa assamapadaṃ patto puriso tattha assame chātakaṃ vā pānīyapipāsaṃ vā ukkaṇṭhitaṃ vā na paṭilabhati

 idaṃ sutvā brahmabandhu isiṃ katvā padakkhiṇaṃ
udaggacitto pakkāmi yattha vessantaro ahūti
tattha ti yasmiṃ ṭhāne vessantaro ahosi taṃ ṭhānaṃ gatoti


jūjakopi accutatāpasena kathitamaggena gacchanto caturassapokkharaṇiṃ patvā cintesi ajja atisāyanho idāni maddī araññato āgamissati mātugāmo hi nāma dānassa antarāyakaro hoti sve tassā araññaṃ gatakāle assamaṃ gantvā vessantaraṃ upasaṅkamitvā dārake yācitvā tāya anāgatāya te  gahetvā pakkamissāmīti athassa avidūre ekaṃ sānupabbataṃ āruyha ekasmiṃ phāsukaṭṭhāne nipajji taṃ pana rattiṃ paccūsakāle maddī supinaṃ addasa evarūpo supino ahosi  eko puriso kaṇho dve kāsāyāni paridahitvā dvīsu kaṇṇesu rattamālaṃ piḷandhitvā āvudhahattho tajjento āgantvā paṇṇasālaṃ pavisitvā maddiṃ jaṭāsu gahetvā ākaḍḍhitvā bhūmiyaṃ uttānakaṃ pātetvā viravantiyā tassā dve akkhīni uppāṭetvā bāhāni chinditvā uraṃ bhinditvā paggharantalohitabinduṃ hadayamaṃsaṃ ādāya pakkāmīti sā pabujjhitvā bhītatasitā pāpako supino me diṭṭho supinapāṭhako pana vessantarena  sadiso nāma natthi pucchissāmi nanti cintetvā  paṇṇasālaṃ gantvā mahāsattassa paṇṇasāladvāraṃ ākoṭesi mahāsatto ko esoti āha ahaṃ deva maddīti bhadde amhākaṃ katikavattaṃ bhinditvā kasmā akāle āgatāsīti deva nāhaṃ kilesavasena āgacchāmi apica kho pana me pāpako supino diṭṭhoti tena hi kathehi maddīti sā attanā diṭṭhaniyāmeneva kathesi
mahāsattopi supinaṃ pariggaṇhitvā mayhaṃ dānapāramī pūrissati sve maṃ yācako āgantvā putte yācissati maddiṃ assāsetvā uyyojessāmīti cintetvā maddi tava dussayanadubbhojanehi cittaṃ āluḷitaṃ bhavissati mā bhāyīti saṃmohetvā assāsetvā uyyojesi sā vibhātāya rattiyā sabbaṃ kattabbakiccaṃ katvā dve putte āliṅgitvā sīse cumbitvā tātā ajja me dussupino diṭṭho appamattā bhaveyyāthāti ovaditvā deva tumhe dvīsu kumāresu appamattā hothāti mahāsattaṃ putte paṭicchāpetvā pacchikhaṇittiādīni ādāya assūni puñchantī mūlaphalāphalatthāya vanaṃ pāvisi tadā jūjakopi idāni maddī araññaṃ gatā bhavissatīti sānupabbatā oruyha ekapadikamaggena assamābhimukho pāyāsi mahāsattopi paṇṇasālato nikkhamitvā paṇṇasāladvāre pāsāṇaphalake suvaṇṇapaṭimā viya nisinno idāni yācako āgamissatīti pipāsito viya surāsoṇḍo tassāgamanamaggaṃ olokentova nisīdi puttāpissa pādamūle kīḷanti so maggaṃ olokento brāhmaṇaṃ āgacchantaṃ disvā satta māse nikkhittaṃ dānadhuraṃ ukkhipanto viya ehi tvaṃ bho brāhmaṇāti somanassajāto jālikumāraṃ āmantento imaṃ gāthamāha 

 uṭṭhehi  jāli patiṭṭha porāṇaṃ viya dissati
brāhmaṇaṃ viya passāmi nandiyo mābhikīrareti
tattha ti pubbe jetuttaranagare nānādisāhi yācakānaṃ āgamanaṃ viya ajja yācakānaṃ āgamanaṃ dissati ti etassa brāhmaṇassa diṭṭhakālato paṭṭhāya maṃ somanassāni abhikīranti ghammābhitattassa purisassa sīse sītūdakaghaṭasahassehi abhisecanakālo viya jātoti
taṃ sutvā kumāro āha 

 ahampi  tāta passāmi yo so brahmāva dissati
addhiko viya āyāti atithī no bhavissatīti
vatvā ca pana kumāro mahāsattassa apacitiṃ karonto uṭṭhāyāsanā brāhmaṇaṃ paccuggantvā parikkhāraggahaṇaṃ āpucchi brāhmaṇo taṃ olokento ayaṃ vessantarassa putto jālikumāro nāma bhavissati ādito paṭṭhāyeva pharusavacanaṃ kathessāmīti cintetvā apehi apehīti accharaṃ pahari kumāro apagantvā ayaṃ brāhmaṇo atipharuso kiṃ nu khoti tassa sarīraṃ olokento aṭṭhārasa purisadose passi brāhmaṇopi bodhisattaṃ upasaṅkamitvā paṭisanthāraṃ karonto āha 

 kacci nu bhoto kusalaṃ kacci bhoto anāmayaṃ
kacci uñchena yāpetha kacci mūlaphalā bahū

 kacci ḍaṃsā makasā ca appameva sarīsapā
vane vāḷamigākiṇṇe kacci hiṃsā na vijjatīti
bodhisattopi tena saddhiṃ paṭisanthāraṃ karonto āha 

 kusalañceva no brahme atho brahme anāmayaṃ
atho uñchena yāpema atho mūlaphalā bahū

 atho ḍaṃsā makasā ca appameva sarīsavā
vane vāḷamigākiṇṇe hiṃsā amhaṃ na vijjati

 satta  no māse vasataṃ araññe jīvasokinaṃ
imampi paṭhamaṃ passāma brāhmaṇaṃ devavaṇṇinaṃ
ādāya veḷuvaṃ daṇḍaṃ aggihuttaṃ kamaṇḍaluṃ

 svāgataṃ te mahābrahme atho te adurāgataṃ
anto pavisa bhaddante pāde pakkhālayassu te

 tiṇḍukāni  piyālāni madhuke kāsumāriyo
phalāni khuddakappāni bhuñja brahme varaṃ varaṃ

 idampi pānīyaṃ sītaṃ ābhataṃ girigabbharā
tato piva mahābrahme sace tvaṃ abhikaṅkhasīti
evañca pana vatvā mahāsatto ayaṃ brāhmaṇo na akāraṇena imaṃ brahāraññaṃ āgato āgamanakāraṇaṃ papañcaṃ akatvā pucchissāmi nanti cintetvā imaṃ gāthamāha 

 atha  tvaṃ kena vaṇṇena kena vā pana hetunā
anuppatto brahāraññaṃ taṃ me akkhāhi pucchitoti
tattha ti kāraṇena ti paccayena
jūjako āha 

 yathā vārivaho pūro sabbakālaṃ na khīyati
evaṃ taṃ yācitāgacchiṃ putte me dehi yācitoti
tattha ti pañcasu mahānadīsu udakavāho ti pipāsitehi āgantvā hatthehipi bhājanehipi ussiñcitvā piviyamāno na khīyati nti tvampi saddhāya pūritattā evarūpoyevāti maññamāno ahaṃ taṃ yācituṃ āgacchiṃ ti mayā yācito tava putte mayhaṃ dāsatthāya dehīti
taṃ sutvā mahāsatto somanassajāto pasāritahatthe sahassatthavikaṃ ṭhapento viya pabbatapādaṃ unnādento imā gāthā āha 

 dadāmi  na vikampāmi issaro naya brāhmaṇa
pāto gatā rājaputtī sāyaṃ uñchāto ehiti

 ekarattiṃ  vasitvāna pāto gacchasi brāhmaṇa
tassā nhāte upaghāte atha ne māladhārine

 ekarattiṃ vasitvāna pāto gacchasi brāhmaṇa
nānāpupphehi sañchanne nānāgandhehi bhūsite
nānāmūlaphalākiṇṇe gaccha svādāya brāhmaṇāti
tattha ti tvaṃ mama puttānaṃ issaro sāmiko hutvā ete naya apica kho panekaṃ kāraṇaṃ atthi etesaṃ mātā rājaputtī phalāphalatthāya pāto gatā sāyaṃ araññato āgamissati tāya ānītāni madhuraphalāphalāni bhuñjitvā idheva ṭhāne ajjekarattiṃ vasitvā pātova dārake gahetvā gamissasi ti tāya nhāpite ti sīsamhi upasiṅghite ti atha ne vicitrāya mālāya alaṅkate taṃ mālaṃ vahamāne pāḷipotthakesu pana atha ne māladhārinoti likhitaṃ tassattho na vicārito ti magge pātheyyatthāya dinnehi nānāmūlaphalāphalehi ākiṇṇe
jūjako āha 

 na  vāsamabhirocāmi gamanaṃ mayha ruccati
antarāyopi me assa gacchaññeva rathesabha

 na hetā yācayogī naṃ antarāyassa kāriyā
itthiyo mantaṃ jānanti sabbaṃ gaṇhanti vāmato

 saddhāya dānaṃ dadato māsaṃ adakkhi mātaraṃ
antarāyampi sā kayirā gacchaññeva rathesabha

 āmantayassu te putte mā te mātaramaddasuṃ
saddhāya dānaṃ dadato evaṃ puññaṃ pavaḍḍhati

 āmantayassu  te putte mā te mātaramaddasuṃ
mādisassa dhanaṃ datvā rāja saggaṃ gamissasīti
tattha nti ettha nti nipātamattaṃ idaṃ vuttaṃ hoti  mahārāja etā itthiyo ca nāma na hi yācayogī na yācanāya anucchavikā honti kevalaṃ antarāyassa kāriyā dāyakānaṃ puññantarāyaṃ yācakānañca lābhantarāyaṃ karontīti nti itthī māyaṃ nāma jānanti ti sabbaṃ vāmato gaṇhanti na dakkhiṇato ti kammañca phalañca saddahitvā dānaṃ dadato nti mā etesaṃ mātaraṃ adakkhi ti kareyya ti jānāpehi mayā saddhiṃ pesehīti vadati ti dadantassa
vessantaro āha 

 sace tvaṃ nicchase daṭṭhuṃ mama bhariyaṃ patibbataṃ
ayyakassapi dassehi jāliṃ kaṇhājinaṃ cubho

 ime kumāre disvāna mañjuke piyabhāṇine
patīto sumano vitto bahuṃ dassati te dhananti
tattha ti mayhaṃ pituno sañjayamahārājassa dvinnaṃ kumārānaṃ ayyakassa nti so rājā tuyhaṃ bahuṃ dhanaṃ dassati
jūjako āha 

 acchedanassa bhāyāmi rājaputta suṇohi me
rājadaṇḍāya maṃ dajjā vikkiṇeyya haneyya vā
jino dhanañca dāse ca gārayhassa brahmabandhuyāti
tattha ti acchinditvā gahaṇassa bhāyāmi ti ayaṃ brāhmaṇo  dārakacoro daṇḍamassa dethāti evaṃ daṇḍatthāya maṃ amaccānaṃ  dadeyya ti kevalaṃ brāhmaṇiyāva garahitabbo bhavissāmīti
vessantaro  āha 

 ime kumāre disvāna mañjuke piyabhāṇine
dhamme ṭhito mahārājā sivīnaṃ raṭṭhavaḍḍhano
laddhā pītisomanassaṃ bahuṃ dassati te dhananti
jūjako āha 

 nāhaṃ tampi karissāmi yaṃ maṃ tvaṃ anusāsasi
dārakeva ahaṃ nessaṃ brāhmaṇyā paricāraketi
tattha ti alaṃ mayhaṃ aññena dhanena ahaṃ ime dārakeva attano brāhmaṇiyā paricārake nessāmīti
taṃ tassa pharusavacanaṃ sutvā dārakā bhītā palāyitvā piṭṭhipaṇṇasālaṃ gantvā tatopi palāyitvā gumbagahane nilīyitvā tatrāpi jūjakenāgantvā gahitā viya attānaṃ sampassamānā kampantā katthaci ṭhātuṃ asamatthā ito cito ca dhāvitvā caturassapokkharaṇitīraṃ gantvā daḷhaṃ vākacīraṃ nivāsetvā udakaṃ oruyha pokkharapattaṃ sīse ṭhapetvā udakena paṭicchannā hutvā aṭṭhaṃsu tamatthaṃ pakāsento satthā āha 

 tato kumārā byathitā sutvā luddassa bhāsitaṃ
tena tena padhāviṃsu jālī kaṇhājinā cubhoti
jūjakopi kumāre adisvā bodhisattaṃ apasādesi bho vessantara idāneva tvaṃ mayhaṃ dārake datvā mayā nāhaṃ jetuttaranagaraṃ gamissāmi dārake mama brāhmaṇiyā paricārake nessāmīti vutte iṅghitasaññaṃ datvā putte palāpetvā ajānanto viya nisinno natthi maññe lokasmiṃ tayā sadiso musāvādīti taṃ sutvā mahāsatto pakampitacitto hutvā dārakā palātā  bhavissantīti cintetvā bho brāhmaṇa mā cintayi ānessāmi te kumāreti uṭṭhāya piṭṭhipaṇṇasālaṃ gantvā tesaṃ vanagahanaṃ paviṭṭhabhāvaṃ ñatvā  padavalañjānusārena pokkharaṇitīraṃ gantvā udake otiṇṇapadaṃ disvā kumārā udakaṃ oruyha ṭhitā bhavissantīti ñatvā tāta jālīti pakkosanto imaṃ gāthādvayamāha 

 ehi  tāta piyaputta pūretha mama pāramiṃ
hadayaṃ mebhisiñcetha karotha vacanaṃ mama

 yānā nāvā ca me hotha acalā bhavasāgare
jātipāraṃ tarissāmi santāressaṃ sadevakanti
kumāro pitu vacanaṃ sutvā brāhmaṇo maṃ yathāruci karotu pitarā saddhiṃ dve kathā na kathessāmīti sīsaṃ nīharitvā pokkharapattāni viyūhitvā udakā uttaritvā mahāsattassa dakkhiṇapāde nipatitvā gopphakasandhiṃ daḷhaṃ gahetvā parodi atha naṃ mahāsatto āha tāta bhaginī te kuhinti tāta ime sattā nāma bhaye uppanne attānameva rakkhantīti atha mahāsatto puttehi me katikā katā bhavissatīti ñatvā ehi amma kaṇheti pakkosanto gāthādvayamāha 

 ehi amma piyadhīti pūretha mama pāramiṃ
hadayaṃ mebhisiñcetha karotha vacanaṃ mama

 yānā nāvā ca me hotha acalā bhavasāgare
jātipāraṃ tarissāmi uddharissaṃ sadevakanti
sāpi pitarā saddhiṃ dve kathā na kathessāmīti tatheva udakā uttaritvā mahāsattassa vāmapāde nipatitvā gopphakasandhiṃ daḷhaṃ gahetvā parodi tesaṃ assūni mahāsattassa phullapadumavaṇṇe pādapiṭṭhe patanti tassa assūni tesaṃ suvaṇṇaphalakasadisāya piṭṭhiyā patanti atha mahāsatto kumāre uṭṭhāpetvā assāsetvā tāta jāli kiṃ tvaṃ mama dānavittakabhāvaṃ na jānāsi ajjhāsayaṃ me tāta matthakaṃ pāpehīti vatvā goṇe agghāpento viya tattheva ṭhito kumāre agghāpesi so kira puttaṃ āmantetvā āha tāta jāli  tvaṃ bhujisso hotukāmo brāhmaṇassa nikkhasahassaṃ  datvā bhujisso bhaveyyāsi bhaginī kho pana te uttamarūpadharā koci nīcajātiko brāhmaṇassa kiñcideva dhanaṃ datvā tava bhaginiṃ bhujissaṃ katvā jātisambhedaṃ kareyya aññatraraññā sabbasatadāyako nāma natthi tasmā bhaginī te bhujissā hotukāmā  brāhmaṇassa dāsasataṃ dāsīsataṃ hatthisataṃ assasataṃ usabhasataṃ nikkhasatanti evaṃ sabbasatāni datvā bhujissā hotūti evaṃ kumāre agghāpetvā samassāsetvā assamapadaṃ gantvā kamaṇḍalunā udakaṃ gahetvā ehi vata bho brāhmaṇāti āmantetvā sabbaññutaññāṇassa paccayo hotūti patthanaṃ katvā udakaṃ pātetvā ambho brāhmaṇa puttehi me sataguṇena sahassaguṇena satasahassaguṇena sabbaññutaññāṇameva piyataranti pathaviṃ unnādento brāhmaṇassa piyaputtadānaṃ adāsi tamatthaṃ pakāsento satthā āha 

 tato kumāre ādāya jāliṃ kaṇhājinaṃ cubho
brāhmaṇassa adā dānaṃ sivīnaṃ raṭṭhavaḍḍhano

 tato kumāre ādāya jāliṃ kaṇhājinaṃ cubho
brāhmaṇassa adā vitto puttake dānamuttamaṃ

 tadāsi yaṃ bhiṃsanakaṃ tadāsi lomahaṃsanaṃ
yaṃ kumāre padinnamhi medanī sampakampatha

 tadāsi yaṃ bhiṃsanakaṃ tadāsi lomahaṃsanaṃ
yaṃ pañjalikato rājā kumāre sukhavacchite
brāhmaṇassa adā dānaṃ sivīnaṃ raṭṭhavaḍḍhanoti
tattha ti pītisomanassajāto hutvā nti tadā dānatejena unnadantī mahāpathavī catunahutādhikadviyojanasatasahassabahalā mattavāraṇo viya gajjamānā kampi sāgaro saṅkhubhi sinerupabbatarājā suseditavettaṅkuro viya onamitvā vaṅkapabbatābhimukho aṭṭhāsi sakko devarājā apphoṭesi mahābrahmā sādhukāramadāsi yāva brahmalokā ekakolāhalaṃ ahosi pathavisaddena devo gajjanto khaṇikavassaṃ vassi akālavijjulatā nicchariṃsu himavantavāsino sīhādayo sakalahimavantaṃ ekaninnādaṃ kariṃsūti evarūpaṃ bhiṃsanakaṃ ahosi pāḷiyaṃ pana medanī sampakampathāti ettakameva vuttaṃ  nti yadā ti sukhavasite sukhasaṃvaḍḍhite nti ambho brāhmaṇa puttehi me sataguṇena sahassaguṇena  satasahassaguṇena sabbaññutaññāṇameva piyataranti tassatthāya adāsi
mahāsatto  dānaṃ datvā sudinnaṃ vata me dānanti pītiṃ uppādetvā kumāre olokentova aṭṭhāsi jūjakopi vanagumbaṃ pavisitvā valliṃ dantehi chinditvā ādāya kumārassa dakkhiṇahatthaṃ kumārikāya vāmahatthena saddhiṃ ekato bandhitvā tameva vallikoṭiṃ gahetvā pothayamāno pāyāsi tamatthaṃ pakāsento satthā āha 

 tato so brāhmaṇo luddo lataṃ dantehi chindiya
latāya hatthe bandhitvā latāya anumajjatha

 tato so rajjumādāya daṇḍañcādāya brāhmaṇo
ākoṭayanto te neti sivirājassa pekkhatoti
tattha ti vessantarassa
tesaṃ pahaṭapahaṭaṭṭhāne chavi chijjati lohitaṃ paggharati paharaṇakāle aññamaññassa piṭṭhiṃ dadanti athekasmiṃ visamaṭṭhāne brāhmaṇo pakkhalitvā pati kumārānaṃ muduhatthehi baddhavalli gaḷitvā gatā te rodamānā palāyitvā mahāsattassa santikaṃ āgamaṃsu tamatthaṃ pakāsento satthā āha 

 tato kumārā pakkāmuṃ brāhmaṇassa pamuñciya
assupuṇṇehi nettehi pitaraṃ so udikkhati

 vedhamassatthapattaṃva pitu pādāni vandati
pitu pādāni vanditvā idaṃ vacanamabravi

 ammā ca tāta nikkhantā tvañca no tāta dassasi
yāva ammampi passemu atha no tāta dassasi

 ammā  ca tāta nikkhantā tvañca no tāta dassasi
mā no tvaṃ tāta adadā yāva ammāpi etu no
tadāyaṃ brāhmaṇo kāmaṃ vikkiṇātu hanātu vā

 balaṅkapādo  andhanakho atho ovaddhapiṇḍiko
dīghuttaroṭṭho capalo kaḷāro bhagganāsako

 kumbhodaro bhaggapiṭṭhi atho visamacakkhuko
lohamassu haritakeso valīnaṃ tilakāhato

 piṅgalo ca vinato ca vikaṭo ca brahā kharo
ajināni ca sannaddho amanusso bhayānako

 manusso  udāhu yakkho maṃsalohitabhojano
gāmā araññamāgamma dhanaṃ taṃ tāta yācati

 nīyamāne pisācena kiṃ nu tāta udikkhasi
asmā nūna te hadayaṃ āyasaṃ daḷhabandhanaṃ

 yo no baddhe na jānāsi brāhmaṇena dhanesinā
accāyikena luddena yo no gāvova sumbhati

 idheva acchataṃ kaṇhā na sā jānāti kismiñci
migīva khirasammattā yūthā hīnā pakandatīti
tattha ti so pitu santikaṃ gantvā kampamāno oloketi nti vedhamāno ti tvañca amhe tāya anāgatāya eva brāhmaṇassa dadāsi evaṃ mā kari adhivāsehi tvaṃ tāva yāva ammaṃ passemu atha no tāya diṭṭhakāle tvaṃ puna dassasi ti tāta ammāya āgatakāle esa amhe vikkiṇātu vā hanatu  vā yaṃ icchati taṃ karotu apica kho panesa kakkhaḷo pharuso aṭṭhārasahi purisadosehi samannāgatoti aṭṭhārasa purisadose kathesi
tattha ti patthaṭapādo ti pūtinakho ti heṭṭhāgalitapiṇḍikamaṃso ti mukhaṃ pidahitvā ṭhitena dīghena uttaroṭṭhena samannāgato ti paggharitalālo ti sūkaradāṭhāhi viya nikkhantadantehi samannāgato  ti bhaggāya visamāya nāsāya samannāgato ti tambalohavaṇṇamassu ti suvaṇṇavaṇṇavirūḷhakeso nti sarīracammamassa valiggahitaṃ ti kāḷatilakehi parikiṇṇo ti nibbiddhapiṅgalo biḷārakkhisadisehi akkhīhi samannāgato ti kaṭiyaṃ piṭṭhiyaṃ khandheti tīsu ṭhānesu vaṅko ti vikaṭapādo abaddhasandhītipi vuttaṃ kaṭakaṭāti viravantehi aṭṭhisandhīhi samannāgato ti dīgho ti na manusso manussavesena vicarantopi yakkho esa ti ativiya bhiṃsanako
ti tāta sace koci imaṃ brāhmaṇaṃ disvā evaṃ puccheyya manussoyaṃ brāhmaṇo udāhu yakkhoti na manusso atha kho maṃsalohitabhojano yakkhoti vattuṃ yuttaṃ ti tāta esa amhākaṃ maṃsaṃ khāditukāmo tumhe puttadhanaṃ yācati ti ajjhupekkhasi nti tāta mātāpitūnaṃ hadayaṃ nāma puttesu mudukaṃ hoti puttānaṃ dukkhaṃ na sahati tvaṃ ajānanto viya acchasi tava pana hadayaṃ pāsāṇo viya maññe atha vā  tena amhākaṃ evarūpe dukkhe uppanne na rujati
ti ajānanto viya acchasi ti ativiya luddena pamāṇātikkantena ti brāhmaṇena no amhe kaniṭṭhabhātike baddhe bandhite yo tvaṃ na jānāsi ti potheti nti  tāta ayaṃ kaṇhājinā kiñci dukkhaṃ na jānāti yathā nāma khīrasammattā migapotikā yūthā parihīnā mātaraṃ apassantī khīratthāya kandati evaṃ ammaṃ apassantī kanditvā sussitvā marissati tasmā maṃyeva brāhmaṇassa dehi ahaṃ gamissāmi ayaṃ kaṇhājinā idheva hotūti
evaṃ  vuttepi mahāsatto na kiñci katheti tato kumāro mātāpitaro ārabbha paridevanto āha 

 na me idaṃ tathā dukkhaṃ labbhā hi pumunā idaṃ
yañca ammaṃ na passāmi taṃ me dukkhataraṃ ito

 na  me idaṃ tathā dukkhaṃ labbhā hi pumunā idaṃ
yañca tātaṃ na passāmi taṃ me dukkhataraṃ ito

 sā nūna kapaṇā ammā cirarattāya rucchati
kaṇhājinaṃ apassantī kumāriṃ cārudassaniṃ

 so nūna kapaṇo tāto cirarattāya rucchati
kaṇhājinaṃ apassanto kumāriṃ cārudassaniṃ

 sā nūna kapaṇā ammā ciraṃ rucchati assame
kaṇhājinaṃ apassantī kumāriṃ cārudassaniṃ

 so nūna kapaṇo tāto ciraṃ rucchati assame
kaṇhājinaṃ apassanto kumāriṃ cārudassaniṃ

 sā nūna kapaṇā ammā cirarattāya rucchati
aḍḍharatte va ratte vā nadīva avasucchati

 so nūna kapaṇo tāto cirarattāya rucchati
aḍḍharatte va ratte vā nadīva avasucchati

 ime te jambukā rukkhā vedisā sinduvārakā
vividhāni rukkhajātāni tāni ajja jahāmase

 assatthā  panasā ceme nigrodhā ca kapitthanā
vividhāni phalajātāni tāni ajja jahāmase

 ime tiṭṭhanti ārāmā ayaṃ sītūdakā nadī
yatthassu pubbe kīḷāma tāni ajja jahāmase

 vividhāni pupphajātāni asmiṃ uparipabbate
yānassu pubbe dhārema tāni ajja jahāmase

 vividhāni phalajātāni asmiṃ uparipabbate
yānassu pubbe bhuñjāma tāni ajja jahāmase

 ime no hatthikā assā balibaddā ca no ime
yehissu pubbe kīḷāma tāni ajja jahāmaseti
tattha ti bhave vicarantena purisena ti labhitabbaṃ ti yaṃ me ammaṃ passituṃ alabhantassa dukkhaṃ taṃ ito pothanadukkhato sataguṇena sahassaguṇena satasahassaguṇena dukkhataraṃ ti rodissati ti aḍḍharatte vā sakalaratte vā amhe saritvā ciraṃ rodissati ti appodakā kunnadī avasussati yathā sā khippameva sussati evaṃ aruṇe uggacchanteyeva sussitvā marissatīti adhippāyenevamāha ti olambanasākhā ti yesaṃ no mūlapupphaphalāni gaṇhantehi ciraṃ kīḷitaṃ tāni ajja ubhopi mayaṃ jahāma ti tātena amhākaṃ kīḷanatthāya katā hatthikā
taṃ evaṃ paridevamānameva saddhiṃ bhaginiyā jūjako āgantvā pothento gahetvā pakkāmi tamatthaṃ pakāsento satthā āha 

 nīyamānā kumārā te pitaraṃ etadabravuṃ
ammaṃ ārogyaṃ vajjāsi tvañca tāta sukhī bhava

 ime  no hatthikā assā balibaddā ca no ime
tāni ammāya dajjesi sokaṃ tehi vinessati

 ime no hatthikā assā balibaddā ca no ime
tāni ammā udikkhantī sokaṃ paṭivinessatīti
tadā bodhisattassa putte ārabbha balavasoko uppajji hadayamaṃsaṃ uṇhaṃ ahosi so kesarasīhena gahitamattavāraṇo viya rāhumukhaṃ paviṭṭhacando viya ca kampamāno sakabhāvena saṇṭhātuṃ asakkonto assupuṇṇehi nettehi paṇṇasālaṃ pavisitvā kalunaṃ paridevi tamatthaṃ pakāsento satthā āha 

 tato vessantaro rājā dānaṃ datvāna khattiyo
paṇṇasālaṃ pavisitvā kalunaṃ paridevayīti
tato parā mahāsattassa vilāpagāthā honti 

 kaṃ nvajja chātā tasitā uparucchanti dārakā
sāyaṃ saṃvesanākāle ko ne dassati bhojanaṃ

 kaṃ  nvajja chātā tasitā uparucchanti dārakā
sāyaṃ saṃvesanākāle ammā chātamha detha no

 kathaṃ  nu pathaṃ gacchanti pattikā anupāhanā
santā sūnehi pādehi ko ne hatthe gahessati

 kathaṃ nu so na lajjeyya sammukhā paharaṃ mama
adūsakānaṃ puttānaṃ alajjī vata brāhmaṇo

 yopi me dāsidāsassa añño vā pana pesiyo
tassāpi suvihīnassa ko lajjī paharissati

 vārijasseva  me sato baddhassa kumināmukhe
akkosati paharati piye putte apassatoti
tattha ti kaṃ nu ajja ti saṭṭhiyojanamaggaṃ gantvā uparodissanti ti mahājanassa parivesanākāle ti ko nesaṃ bhojanaṃ dassati ti kathaṃ nu saṭṭhiyojanamaggaṃ gamissanti ti hatthiyānādīhi virahitā ti upāhanamattenapi viyuttā sukhumālapādā ti kilamathavinodanatthāya ko gaṇhissati ti dāsiyā dāso assa ti tassapi dāso tassapi dāsoti evaṃ dāsapatidāsaparamparāya yo mayhaṃ catuttho pesiyo pesanakārako assa tassa evaṃ suvihīnassapi ayaṃ vessantarassa dāsapatidāsoti ñatvā ti ko lajjāsampanno pahareyya yuttaṃ nu kho tassa nillajjassa mama putte paharitunti ti kumināmukhe baddhassa macchasseva sato mama ti -kāro nipātamatto passantasseva piyaputte akkosati ceva paharati ca aho vata dāruṇoti
athassa kumāresu sinehena evaṃ parivitakko udapādi ayaṃ brāhmaṇo mama putte ativiya viheṭheti sokaṃ sandhāretuṃ na sakkomi brāhmaṇaṃ anubandhitvā jīvitakkhayaṃ pāpetvā ānessāmi te kumāreti  tato aṭṭhānametaṃ kumārānaṃ pīḷanaṃ atidukkhanti dānaṃ datvā pacchānutappaṃ nāma sataṃ dhammo na hotīti cintesi tadatthajotanā imā dve parivitakkagāthā nāma honti 

 adu cāpaṃ gahetvāna khaggaṃ bandhiya vāmato
ānessāmi sake putte puttānañhi vadho dukho

 aṭṭhānametaṃ dukkharūpaṃ yaṃ kumārā vihaññare
satañca dhammamaññāya ko datvā anutappatīti
tattha nti pubbabodhisattānaṃ paveṇidhammaṃ
so kira tasmiṃ khaṇe bodhisattānaṃ paveṇiṃ anussari tato sabbabodhisattānaṃ dhanapariccāgaṃ  aṅgapariccāgaṃ  puttapariccāgaṃ bhariyapariccāgaṃ jīvitapariccāganti ime pañca mahāpariccāge apariccajitvā buddhabhūtapubbo nāma natthi ahampi tesaṃ abbhantaro homi mayāpi piyaputtadhītaro adatvā na sakkā buddhena bhavitunti cintetvā kiṃ tvaṃ vessantara paresaṃ dāsatthāya dinnaputtānaṃ dukkhabhāvaṃ na jānāsi yena brāhmaṇaṃ anubandhitvā jīvitakkhayaṃ pāpessāmīti saññaṃ uppādesi dānaṃ datvā pacchānutappo nāma tava nānurūpoti evaṃ attānaṃ paribhāsitvā sacepi eso kumāre māressati dinnakālato paṭṭhāya mama na kiñci hotīti daḷhasamādānaṃ adhiṭṭhāya paṇṇasālato nikkhamitvā paṇṇasāladvāre pāsāṇaphalake kañcanapaṭimā viya nisīdi jūjakopi bodhisattassa sammukhe kumāre pothetvā neti tato kumāro vilapanto āha 

 saccaṃ kirevamāhaṃsu narā ekacciyā idha
yassa natthi sakā mātā yathā natthi tatheva so

 ehi kaṇhe marissāma natthattho jīvitena no
dinnamhāti janindena brāhmaṇassa dhanesino
accāyikassa luddassa yo no gāvova sumbhati

 ime te jambukā rukkhā vedisā sinduvārakā
vividhāni rukkhajātāni tāni kaṇhe jahāmase

 assatthā  panasā ceme nigrodhā ca kapitthanā
vividhāni phalajātāni tāni kaṇhe jahāmase

 ime tiṭṭhanti ārāmā ayaṃ sītūdakā nadī
yatthassu pubbe kīḷāma tāni kaṇhe jahāmase

 vividhāni pupphajātāni asmiṃ uparipabbate
yānassu pubbe dhārema tāni kaṇhe jahāmase

 vividhāni  phalajātāni asmiṃ uparipabbate
yānassu pubbe bhuñjāma tāni kaṇhe jahāmase

 ime no hatthikā assā balibaddā ca no ime
yehissu pubbe kīḷāma tāni kaṇhe jahāmaseti
tattha ti yassa santike sakā mātā natthi pitā atthi yathā natthiyeva
puna brāhmaṇo ekasmiṃ visamaṭṭhāne pakkhalitvā pati tesaṃ hatthato bandhanavalli muccitvā gatā te pahaṭakukkuṭā viya kampantā palāyitvā ekavegeneva pitu santikaṃ āgamiṃsu tamatthaṃ pakāsento satthā āha 

 nīyamānā kumārā te brāhmaṇassa pamuñciya
tena tena padhāviṃsu jālī kaṇhājinā cubhoti
tattha ti tena muttakhaṇena yena disābhāgena tesaṃ pitā atthi tena padhāviṃsu padhāvitvā pitu santikaññeva āgamiṃsūti attho
jūjako vegenuṭṭhāya vallidaṇḍahattho kappuṭṭhānaggi viya avattharanto āgantvā ativiya palāyituṃ chekā tumheti hatthe bandhitvā puna nesi tamatthaṃ pakāsento satthā āha 

 tato  so rajjumādāya daṇḍañcādāya brāhmaṇo
ākoṭayanto te neti sivirājassa pekkhatoti
evaṃ nīyamānesu kaṇhājinā nivattitvā olokentī pitarā saddhiṃ sallapi tamatthaṃ pakāsento satthā āha 

 taṃ taṃ kaṇhājināvoca ayaṃ maṃ tāta brāhmaṇo
laṭṭhiyā paṭikoṭeti ghare jātaṃva dāsiyaṃ

 na  cāyaṃ brāhmaṇo tāta dhammikā honti brāhmaṇā
yakkho brāhmaṇavaṇṇena khādituṃ tāta neti no
nīyamāne pisācena kiṃ nu tāta udikkhasīti
tattha nti taṃ passamānaṃ nisinnaṃ pitaraṃ sivirājānaṃ nti dāsikaṃ nti khādanatthāya ayaṃ no giridvāraṃ asampatteyeva ubhohi cakkhūhi rattalohitabinduṃ paggharantehi khādissāmīti neti tvañca khādituṃ vā pacituṃ vā nīyamāne kiṃ amhe udikkhasi sabbadā sukhito hohīti paridevi
daharakumārikāya vilapantiyā kampamānāya gacchantiyā mahāsattassa balavasoko uppajji hadayavatthu uṇhaṃ ahosi nāsikāya appahontiyā mukhena uṇhe assāsapassāse vissajjesi assūni lohitabindūni hutvā nettehi nikkhamiṃsu so idaṃ evarūpaṃ dukkhaṃ sinehadosena jātaṃ na aññena kāraṇena sinehaṃ akatvā majjhatteneva bhavitabbanti tathārūpaṃ sokaṃ attano ñāṇabalena vinodetvā pakatinisinnākāreneva nisīdi giridvāraṃ asampattāyeva kumārikā vilapantī agamāsi

 ime no pādakā dukkhā dīgho caddhā suduggamo
nīce colambate sūriyo brāhmaṇo ca dhāreti no

 okandāmase  bhūtāni pabbatāni vanāni ca
sarassa sirasā vandāma supatitthe ca āpake

 tiṇalatāni osadhyo pabbatāni vanāni ca
ammaṃ ārogyaṃ vajjātha ayaṃ no neti brāhmaṇo

 vajjantu  bhonto ammañca maddiṃ asmāka mātaraṃ
sace anupatitukāmāsi khippaṃ anupatiyāsi no

 ayaṃ ekapadī eti ujuṃ gacchati assamaṃ
tamevānupateyyāsi api passesi ne lahuṃ

 aho  vata re jaṭinī vanamūlaphalahārike
suññaṃ disvāna assamaṃ taṃ te dukkhaṃ bhavissati

 ativelaṃ nu ammāya uñchā laddho anappako
yā no baddhe na jānāsi brāhmaṇena dhanesinā

 accāyikena luddena yo no gāvova sumbhati
apajja ammaṃ passemu sāyaṃ uñchāto āgataṃ

 dajjā ammā brāhmaṇassa phalaṃ khuddena missitaṃ
tadāyaṃ asito dhāto na bāḷhaṃ dhārayeyya no

 sūnā ca vata no pādā bāḷhaṃ dhāreti brāhmaṇo
iti tattha vilapiṃsu kumārā mātugiddhinoti
tattha ti khuddakapādā ti avakandāma apacitiṃ nīcavuttiṃ dassentā jānāpema ti imassa padumasarassa pariggāhakāneva nāgakulāni sirasā vandāma ti supatitthāya nadiyā adhivatthā devatāpi vandāma ti tiṇāni ca olambakalatāyo ca ti osadhiyo sabbattha adhivatthā devatā sandhāyevamāha ti sacepi sā amhākaṃ padānupadaṃ āgantukāmāsi nti api nāma etāya ekapadiyā anupatamānā puttake te lahuṃ passeyyāsīti evaṃ taṃ vadeyyāthāti ti baddhajaṭaṃ ārabbha mātaraṃ parammukhālapanena ālapantī āha nti pamāṇātikkantaṃ katvā ti uñchācariyāya  nti vanamūlaphalāphalaṃ nti khuddakamadhunā missitaṃ ti asitāsano paribhuttaphalo ti suhito ti na no bāḷhaṃ vegena nayeyya ti mātari giddhena samannāgatā balavasinehā evaṃ vilaviṃsūti


yaṃ  pana taṃ raññā pathaviṃ unnādetvā brāhmaṇassa piyaputtesu dinnesu yāva brahmalokā ekakolāhalaṃ jātaṃ tenapi bhijjamānahadayā viya himavantavāsino devā tesaṃ brāhmaṇena niyamānānaṃ taṃ vilāpaṃ sutvā mantayiṃsu sace maddī kālasseva assamaṃ āgamissati tattha puttake adisvā vessantaraṃ pucchitvā brāhmaṇassa dinnabhāvaṃ sutvā balavasinehena padānupadaṃ dhāvitvā mahantaṃ dukkhaṃ anubhaveyyāti atha te tayo devaputte tumhe sīhabyagghadīpivese nimminitvā deviyā āgamanamaggaṃ sannirumbhitvā yāciyamānāpi yāva sūriyatthaṅgamanā maggaṃ adatvā yathā candālokena assamaṃ pavisissati evamassā sīhādīnampi aviheṭhanatthāya ārakkhaṃ susaṃvihitaṃ kareyyāthāti āṇāpesuṃ tamatthaṃ pakāsento satthā āha 

 tesaṃ lālappitaṃ sutvā tayo vāḷā vane migā
sīho byaggho ca dīpi ca idaṃ vacanamabravuṃ

 mā heva no rājaputtī sāyaṃ uñchāto āgamā
mā hevamhāka nibbhoge heṭhayittha vane migā

 sīho ce naṃ viheṭheyya byaggho dīpi ca lakkhaṇaṃ
neva jālīkumārassa kuto kaṇhājinā siyā
ubhayeneva jīyetha patiṃ putte ca lakkhaṇāti
tattha nti tumhe tayo janā sīho ca byaggho ca dīpi cāti evaṃ tayo vāḷā vane migā hothāti idaṃ tā devatā tayo devaputte vacanamabravuṃ ti maddī rājaputtī uñchāto sāyaṃ mā āgami candālokena sāyaṃ āgacchatūti vadanti ti amhākaṃ nibbhoge vijite vanaghaṭāyaṃ mā naṃ kocipi vane vāḷamigo viheṭhesi na yathā viheṭheti evamassā ārakkhaṃ gaṇhathāti vadanti nti sace hi taṃ anārakkhaṃ sīhādīsu koci viheṭheyya athassā jīvitakkhayaṃ pattāya neva jālikumāro assa kuto kaṇhājinā siyā evaṃ sā lakkhaṇasampannā ti dvīhi koṭṭhāsehi jīyetheva tasmā susaṃvihitamassā ārakkhaṃ karothāti
atha  te tayo devaputtā sādhūti tāsaṃ devatānaṃ taṃ vacanaṃ paṭissuṇitvā sīhabyagghadīpino hutvā āgantvā tassā āgamanamagge paṭipāṭiyā nipajjiṃsu maddīpi kho ajja mayā dussupino  diṭṭho kālasseva mūlaphalāphalaṃ gahetvā assamaṃ gamissāmīti kampamānā mūlaphalāphalāni upadhāresi athassā hatthato khaṇitti pati tathā aṃsato uggīvañca pati dakkhiṇakkhica phandati phalino rukkhā aphalā viya aphalā ca phalino viya khāyiṃsu dasa disā na paññāyiṃsu sā kiṃ nu kho idaṃ pubbe abhūtapubbaṃ ajja me hoti kiṃ bhavissati mayhaṃ vā antarāyo bhavissati mama puttānaṃ vā udāhu vessantarassāti cintetvā āha 

 khaṇittikaṃ me patitaṃ dakkhiṇakkhi ca phandati
aphalā phalino rukkhā sabbā muyhanti me disāti
evaṃ sā paridevantī pakkāmi

 tassā sāyanhakālasmiṃ assamāgamanaṃ pati
atthaṅgatamhi sūriye vāḷā panthe upaṭṭhahuṃ

 nīce colambate sūriyo dūre ca vata assamo
yañca nesaṃ ito hassaṃ taṃ te bhuñjeyyu bhojanaṃ

 so  nūna khattiyo eko paṇṇasālāya acchati
tosento dārake chāte mamaṃ disvā anāyatiṃ

 te nūna puttakā mayhaṃ kapaṇāya varākiyā
sāyaṃ saṃvesanākāle khīrapītāva acchare

 te nūna puttakā mayhaṃ kapaṇāya varākiyā
sāyaṃ saṃvesanākāle vāripītāva acchare

 te  nūna puttakā mayhaṃ kapaṇāya varākiyā
paccuggatā maṃ tiṭṭhanti vacchā bālāva mātaraṃ

 te nūna puttakā mayhaṃ kapaṇāya varākiyā
paccuggatā maṃ tiṭṭhanti haṃsāvuparipallale

 te nūna puttakā mayhaṃ kapaṇāya varākiyā
paccuggatā maṃ tiṭṭhanti assamassāvidūrato

 ekāyano ekapatho sarā sobbhā ca passato
aññaṃ maggaṃ na passāmi yena gaccheyya assamaṃ

 migā namatthu rājāno kānanasmiṃ mahabbalā
dhammena bhātaro hotha maggaṃ me detha yācitā

 avaruddhassāhaṃ bhariyā rājaputtassa sirīmato
taṃ cāhaṃ nātimaññāmi rāmaṃ sītāvanubbatā

 tumhe ca putte passatha sāyaṃ saṃvesanaṃ pati
ahañca putte passeyyaṃ jāliṃ kaṇhājinaṃ cubho

 bahuṃ cidaṃ mūlaphalaṃ bhakkho cāyaṃ anappako
tato upaḍḍhaṃ dassāmi maggaṃ me detha yācitā

 rājaputtī  ca no mātā rājaputto ca no pitā
dhammena bhātaro hotha maggaṃ me detha yācitāti
tattha ti tassā mama ti assamaṃ paṭicca sandhāya āgacchantiyā nti uṭṭhāya ṭhitā te kira paṭhamaṃ paṭipāṭiyā nipajjitvā tāya āgamanakāle uṭṭhāya vijambhitvā maggaṃ rumbhantā paṭipāṭiyā tiriyaṃ aṭṭhaṃsu nti ahañca  yaṃ ito mūlaphalāphalaṃ tesaṃ harissaṃ tameva vessantaro ca ubho puttakā cāti te tayopi janā bhuñjeyyuṃ aññaṃ tesaṃ bhojanaṃ natthi nti anāgacchantiṃ maṃ ñatvā ekakova nūna dārake tosento nisinno ti aññesu divasesu attano khādāpanapivāpanakāle ti yathā khīrapītā migapotakā khīratthāya kanditvā taṃ alabhitvā kandantāva niddaṃ okkamanti evaṃ me puttakā phalāphalatthāya kanditvā taṃ alabhitvā kandantāva niddaṃ upagatā bhavissantīti vadati
ti yathā pipāsitā migapotakā pānīyatthāya kanditvā taṃ alabhitvā kandantāva niddaṃ okkamantīti imināva nayena attho veditabbo ti acchanti ti maṃ paccuggatā hutvā tiṭṭhanti paccuggantunātipi pāṭho paccuggantvāti attho ti ekasseva ayano ekapadikamaggo ti so ca ekova dutiyo natthi okkamitvā gantuṃ na sakkā kasmā yasmā sarā sobbhā ca passato ti sā aññaṃ maggaṃ adisvā ete yācitvā paṭikkamāpessāmīti phalapacchiṃ sīsato otāretvā añjaliṃ paggayha namassamānā evamāha ti ahampi manussarājaputtī tumhīpi migarājaputtā iti me dhammena bhātaro hotha
ti raṭṭhato pabbājitassa ti yathā dasaratharājaputtaṃ rāmaṃ tassa kaniṭṭhabhaginī sītādevī tasseva aggamahesī hutvā taṃ anubbatā patidevatā hutvā appamattā upaṭṭhāsi tathā ahampi vessantaraṃ upaṭṭhahāmi nātimaññāmīti vadati ti tumhe ca mayhaṃ maggaṃ datvā sāyaṃ gocaraggahaṇakāle putte passatha ahañca attano putte passeyyaṃ detha me magganthi yācati
atha  te tayo devaputtā velaṃ oloketvā idānissā maggaṃ dātuṃ velāti ñatvā uṭṭhāya apagacchiṃsu tamatthaṃ pakāsento satthā āha 

 tassā lālappamānāya bahuṃ kāruññasañhitaṃ
sutvā nelapatiṃ vācaṃ vāḷā panthā apakkamunti
tattha nti na elapatiṃ elapātavirahitaṃ visaṭṭhaṃ madhuravācaṃ
sāpi  vāḷesu apagatesu assamaṃ agamāsi tadā ca puṇṇamuposatho hoti sā caṅkamanakoṭiṃ patvā yesu yesu ṭhānesu pubbe putte passati tesu tesu ṭhānesu apassantī āha 

 imamhi  naṃ padesamhi puttakā paṃsukuṇṭhitā
paccuggatā maṃ tiṭṭhanti vacchā bālāva mātaraṃ

 imamhi naṃ padesamhi puttakā paṃsukuṇṭhitā
paccuggatā maṃ tiṭṭhanti haṃsāvuparipallale

 imamhi naṃ padesamhi puttakā paṃsukuṇṭhitā
paccuggatā maṃ tiṭṭhanti assamassāvidūrato

 dve migā viya ukkaṇṇā samantā mabhidhāvino
ānandino pamuditā vaggamānāva kampare
tyajja putte na passāmi jāliṃ kaṇhājinaṃ cubho

 chakalīva migī chāpaṃ pakkhī muttāva pañjarā
ohāya putte nikkhamiṃ sīhīvāmisagiddhinī
tyajja putte na passāmi jāliṃ kaṇhājinaṃ cubho

 idaṃ nesaṃ padakkantaṃ nāgānamiva pabbate
citakā parikiṇṇāyo assamassāvidūrato
tyajja putte na passāmi jāliṃ kaṇhājinaṃ cubho

 vālikāyapi  okiṇṇā puttakā paṃsukuṇṭhitā
samantā abhidhāvanti te na passāmi dārake

 ye maṃ pure paccuṭṭhenti araññā dūramāyatiṃ
tyajja putte na passāmi jāliṃ kaṇhājinaṃ cubho

 chakaliṃva  migiṃ chāpā paccuggantuna mātaraṃ
dūre maṃ pavilokenti te na passāmi dārake

 idaṃ nesaṃ kīḷanakaṃ patitaṃ paṇḍubeluvaṃ
tyajja putte na passāmi jāliṃ kaṇhājinaṃ cubho

 thanā ca mayhime pūrā uro ca sampadālati
tyajja putte na passāmi jāliṃ kaṇhājinaṃ cubho

 ucchaṅgeko vicināti thanamekāvalambati
tyajja putte na passāmi jāliṃ kaṇhājinaṃ cubho

 yassu sāyanhasamayaṃ puttakā paṃsukuṇṭhitā
ucchaṅge me vivattanti te na passāmi dārake

 ayaṃ so assamo pubbe samajjo paṭibhāti maṃ
tyajja putte apassantyā bhamate viya assamo

 kimidaṃ  appasaddova assamo paṭibhāti maṃ
kākolāpi na vassanti matā me nūna dārakā

 kimidaṃ appasaddova assamo paṭibhāti maṃ
sakuṇāpi na vassanti matā me nūna dārakāti
tattha nti nipātamattaṃ ti paṃsumakkhitā nti maṃ paccuggatā hutvā paccuggantunātipi pāṭho paccuggantvāicceva attho ti yathā migapotakā mātaraṃ disvā kaṇṇe ukkhipitvā gīvaṃ pasāretvā mātaraṃ upagantvā haṭṭhatuṭṭhā samantā abhidhāvino tivajjamānāyeva mātu hadayamaṃsaṃ kampenti viya evaṃ pubbe mama puttā ti te ajja na passāmi nti yathā chakalī ca migī ca pañjarasaṅkhātā kulāvakā muttā pakkhī ca āmisagiddhinī sīhī ca attano chāpaṃ ohāya  gocarāya pakkamanti tathāhampi ohāya putte gocarāya nikkhaminti vadati nti vassāratte sānupabbate nāgānaṃ padavalañjaṃ viya idaṃ nesaṃ kīḷanaṭṭhāne ādhāvanaparidhāvanapadakkantaṃ paññāyati ti sañcitanicitā kavālukapuñjā ti vippakiṇṇāyo ti aññesu divasesu samantā abhidhāvanti
ti paccuggacchanti nti dūrato āgacchantiṃ ti attano mātaraṃ chakaliṃ viya migiṃ viya ca chāpā nti hatthirūpakādīhi kīḷantānaṃ idañca tesaṃ hatthato suvaṇṇavaṇṇaṃ kīḷanabeluvaṃ parigaḷitvā patitaṃ ti mayhaṃ ime thanā ca khīrassa pūrā ti hadayañca phalati ti mama ucchaṅge āvattanti vivattanti nti samajjaṭṭhānaṃ viya mayhaṃ upaṭṭhāti ti te ajja ti apassantiyā mama ti kulālacakkaṃ viya bhamati ti vanakākā ti addhā matā vā kenaci nītā vā bhavissanti ti avasesasakuṇā
iti sā vilapantī mahāsattassa santikaṃ gantvā phalapacchiṃ otāretvā mahāsattaṃ tuṇhimāsīnaṃ disvā dārake cassa santike apassantī āha 

 kimidaṃ tuṇhibhūtosi api ratteva me mano
kākolāpi na vassanti matā me nūna dārakā

 kimidaṃ tuṇhibhūtosi api ratteva me mano
sakuṇāpi na vassanti matā me nūna dārakā

 kacci nu me ayyaputta migā khādiṃsu dārake
araññe iriṇe vivane kena nītā me dārakā

 adu  te pahitā dūtā adu suttā piyaṃvadā
adu bahi no nikkhantā khiḍḍāsu pasutā nu te

 nevāsaṃ  kesā dissanti hatthapādā ca jālino
sakuṇānañca opāto kena nītā me dārakāti
tattha ti api balavapaccūse supinaṃ passantiyā viya me mano ti sīhādayo vāḷamigā ti niroje ti vivitte ti adu jetuttaranagare sivirañño santikaṃ tayā dūtā katvā pesitā ti antopaṇṇasālaṃ pavisitvā sayitā ti adu te dārakā khiḍḍāpasutā hutvā bahi nikkhantāti pucchati ti sāmi vessantara neva tesaṃ kāḷañjanavaṇṇā kesā dissanti ti kañcanajālavicittā hatthapādā ti himavantapadese hatthiliṅgasakuṇā nāma atthi te opatitvā ādāya ākāseneva gacchanti tena taṃ pucchāmi kiṃ tehi sakuṇehi nītā ito aññesampi kesañci tesaṃ sakuṇānaṃ viya opāto jāto akkhāhi kena nītā me dārakāti
evaṃ vuttepi mahāsatto na kiñci āha atha naṃ sā deva kasmā mayā saddhiṃ na kathesi ko mama dosoti vatvā āha 

 idaṃ tato dukkhataraṃ sallaviddho yathā vaṇo
tyajja putte na passāmi jāliṃ kaṇhājinaṃ cubho

 idampi dutiyaṃ sallaṃ kampeti hadayaṃ mama
yañca putte na passāmi tvañca maṃ nābhibhāsasi

 ajjeva me imaṃ rattiṃ rājaputta na saṃsati
maññe okkantasantaṃ maṃ pāto dakkhisi no matanti
tattha nti sāmi vessantara yaṃ mama raṭṭhā pabbājitāya araññe vasantiyā putte ca apassantiyā dukkhaṃ idaṃ tava mayā saddhiṃ akathanaṃ mayhaṃ tato dukkhataraṃ tvañhi maṃ aggidaḍḍhaṃ paṭidahanto viya  papātā patitaṃ daṇḍena pothento viya sallena vaṇaṃ vijjhanto viya tuṇhībhāvena kilamesi idañhi me hadayaṃ sallaviddho yathā vaṇo tatheva kampati ceva rujati ca sampaviddhotipi pāṭho sampatividdhoti attho nti apagatajīvitaṃ maṃ nti ettha -kāro nipātamatto mataṃ maṃ kālasseva tvaṃ passissasīti attho
atha mahāsatto kakkhaḷakathāya naṃ puttasokaṃ jahāpessāmīti cintetvā imaṃ gāthamāha 

 nūna  maddī varārohā rājaputtī yasassinī
pāto gatāsi uñchāya kimidaṃ sāyamāgatāti
tattha ti maddi tvaṃ abhirūpā pāsādikā himavante ca nāma bahū vanacarakā tāpasavijjādharādayo vicaranti ko jānāti kiṃ bhavissati kiñci tayā kataṃ tvaṃ pātova gantvā kimidaṃ sāyamāgacchasi daharakumārake ohāya araññagatitthiyo nāma sasāmikitthiyo evarūpā na honti kā nu kho me dārakānaṃ pavatti kiṃ vā me sāmiko cintessatīti ettakampi te nāhosi tvaṃ pātova gantvā candālokena āgacchasi mama duggatabhāvassevesa dosoti tajjetvā vañcetvā kathesi
sā tassa kathaṃ sutvā āha 

 nanu tvaṃ saddamassosi ye saraṃ pātumāgatā
sīhassapi nadantassa byagghassa ca nikujjitaṃ

 ahu pubbanimittaṃ me vicarantyā brahāvane
khaṇitto me hatthā patito uggīvañcāpi aṃsato

 tadāhaṃ byathitā bhītā puthu katvāna añjaliṃ
sabbadisā namassissaṃ api sotthi ito siyā

 mā  heva no rājaputto hato sīhena dīpinā
dārakā vā parāmaṭṭhā acchakokataracchihi

 sīho  byaggho ca dīpi ca tayo vāḷā vane migā
te maṃ pariyāvaruṃ maggaṃ tena sāyamhi āgatāti
tattha ti ye pānīyaṃ pātuṃ imaṃ saraṃ āgatā ti byagghassa ca aññesaṃ hatthiādīnaṃ catuppadānañceva sakuṇasaṅghassa ca nikūjitaṃ ekaninnādasaddaṃ kiṃ tvaṃ na assosīti pucchati so pana mahāsattena puttānaṃ dinnavelāya saddo ahosi ti deva imassa me dukkhassa anubhavanatthāya pubbanimittaṃ ahosi nti aṃsakūṭe pacchilagganakaṃ ti visuṃ visuṃ nti sabbā dasa disā namassiṃ ti amhākaṃ rājaputto sīhādīhi hato mā hotu dārakāpi acchādīhi parāmaṭṭhā mā hontūti patthayantī namassissaṃ nti sāmi vessantara ahaṃ imāni ca bhīsanakāni mahantāni dussupino ca me diṭṭho ajja sakālasseva gamissāmīti kampamānā mūlaphalāphalāni upadhāresiṃ atha me phalitarukkhāpi aphalā viya aphalā ca phalino viya dissanti kicchena phalāphalāni gahetvā giridvāraṃ sampāpuṇiṃ atha te sīhādayo maṃ disvā maggaṃ paṭipāṭiyā rumbhitvā aṭṭhaṃsu tena sāyaṃ āgatāmhi khamāhi me sāmīti
mahāsatto tāya saddhiṃ ettakameva kathaṃ vatvā yāva aruṇuggamanā na kiñci kathesi tato paṭṭhāya maddī nānappakārakaṃ vilapantī āha 

 ahaṃ  patiñca putte ca āceramiva māṇavo
anuṭṭhitā divārattiṃ jaṭinī brahmacārinī

 ajināni paridahitvā vanamūlaphalahāriyā
vicarāmi divārattiṃ tumhaṃ kāmā hi puttakā

 ahaṃ suvaṇṇahaliddiṃ ābhataṃ paṇḍubeluvaṃ
rukkhapakkāni cāhāsiṃ ime vo putta kīḷanā

 imaṃ  mūḷālivattakaṃ sālukaṃ ciñcabhedakaṃ
bhuñja khuddehi saṃyuttaṃ saha puttehi khattiya

 padumaṃ  jālino dehi kumudañca kumāriyā
māline passa naccante sivi puttāni avhaya

 tato kaṇhājināyapi nisāmehi rathesabha
mañjussarāya vagguyā assamaṃ upayantiyā

 samānasukhadukkhamhā raṭṭhā pabbājitā ubho
api sivi putte passesi jāliṃ kaṇhājinaṃ cubho

 samaṇe brāhmaṇe nūna brahmacariyaparāyaṇe
ahaṃ loke abhissapiṃ sīlavante bahussute
tyajja putte na passāmi jāliṃ kaṇhājinaṃ cubhoti
tattha ti vattasampanno antevāsiko ācariyaṃ viya paṭijaggati ti pāricariyānuṭṭhānena anuṭṭhitā appamattā hutvā paṭijaggāmi ti tumhākaṃ kāmena tumhe patthayantī ti kumāre ālapantī paridevati nti puttakā ahaṃ tumhākaṃ nhāpanatthāya suvaṇṇavaṇṇaṃ haliddiṃ ghaṃsitvā ādāya āgatā nti kīḷanatthāya ca vo idaṃ suvaṇṇavaṇṇaṃ beluvapakkaṃ mayā ābhataṃ ti tumhākaṃ kīḷanatthāya aññānipi manāpāni rukkhaphalāni āhāsiṃ ti puttakā ime vo kīḷanāti vadati nti mūḷālakuṇḍalakaṃ nti idaṃ uppalādisālukampi me bahu ābhataṃ nti siṅghāṭakaṃ ti idaṃ sabbaṃ khuddamadhunā saṃyuttaṃ puttehi saddhiṃ bhuñjāhīti paridevati ti sāmi sivirāja paṇṇasālāya sayāpitaṭṭhānato sīghaṃ puttake pakkosāhi ti sāmi sivirāja api putte passasi sace passasi mama dassehi kiṃ maṃ ativiya kilamesi nti tumhākaṃ puttadhītaro mā passitthāti evaṃ nūna akkosinti
evaṃ  vilapamānāyapi tāya saddhiṃ mahāsatto na kiñci kathesi sā tasmiṃ akathente kampamānā candālokena putte vicinantī yesu yesu jamburukkhādīsu pubbe kīḷiṃsu tāni tāni patvā paridevantī āha 

 ime  te jambukā rukkhā vedisā sinduvārakā
vividhāni rukkhajātāni te kumārā na dissare

 assatthā panasā ceme nigrodhā ca kapitthanā
vividhāni phalajātāni te kumārā na dissare

 ime tiṭṭhanti ārāmā ayaṃ sītūdakā nadī
yatthassu pubbe kīḷiṃsu te kumārā na dissare

 vividhāni pupphajātāni asmiṃ uparipabbate
yānassu pubbe dhāriṃsu te kumārā na dissare

 vividhāni phalajātāni asmiṃ uparipabbate
yānassu pubbe bhuñjiṃsu te kumārā na dissare

 ime te hatthikā assā balibaddā ca te ime
yehissu pubbe kīḷiṃsu te kumārā na dissareti
tattha ti sā pabbatūpari dārake adisvā paridevamānā tato oruyha puna assamapadaṃ āgantvā tattha te upadhārentī tesaṃ kīḷanabhaṇḍakāni disvā evamāha
athassā paridevanasaddena ceva padasaddena ca migapakkhino caliṃsu sā te disvā āha 

 ime sāmā sasolūkā bahukā kadalīmigā
yehissu pubbe kīḷiṃsu te kumārā na dissare

 ime haṃsā ca koñcā ca mayūrā citrapekhuṇā
yehissu pubbe kīḷiṃsu te kumārā na dissareti
tattha ti khuddakā sāmā suvaṇṇamigā ti sasā ca ulūkā ca
sā  assamapade piyaputte adisvā nikkhamitvā pupphitavanaghaṭaṃ pavisitvā taṃ taṃ ṭhānaṃ olokentī āha 

 imā tā vanagumbāyo pupphitā sabbakālikā
yatthassu pubbe kīḷiṃsu te kumārā na dissare

 imā tā pokkharaṇī rammā cakkavākūpakūjitā
mandālakehi sañchannā padumuppalakehi ca
yatthassu pubbe kīḷiṃsu te kumārā na dissareti
tattha ti vanaghaṭāyo
sā katthaci piyaputte adisvā puna mahāsattassa santikaṃ āgantvā taṃ dummukhaṃ nisinnaṃ disvā āha 

 na te kaṭṭhāni bhinnāni na te udakamāhaṭaṃ
aggipi te na hāpito kiṃ nu mandova jhāyasi

 piyo piyena saṅgamma samo me byapahaññati
tyajja putte na passāmi jāliṃ kaṇhājinaṃ cubhoti
tattha ti na jalito idaṃ vuttaṃ hoti  sāmi tvaṃ pubbe kaṭṭhāni bhindasi udakaṃ āharitvā ṭhapesi aṅgārakapalle aggiṃ karosi ajja tesu ekampi akatvā kiṃ nu mandova jhāyasi tava kiriyā mayhaṃ na ruccatīti ti vessantaro mayhaṃ piyo ito me piyataro natthi iminā me piyena saṅgamma samāgantvā pubbe samo me byapahaññati dukkhaṃ vigacchati ajja pana me imaṃ passantiyāpi soko na vigacchati kiṃ nu kho kāraṇanti ti hotu diṭṭhaṃ me kāraṇaṃ te ajja putte na passāmi tena me imaṃ passantiyāpi soko na vigacchatīti
tāya evaṃ vuttepi mahāsatto tuṇhībhūtova nisīdi sā tasmiṃ akathente sokasamappitā  pahaṭakukkuṭī viya kampamānā puna paṭhamaṃ vicaritaṭṭhānāni vicaritvā mahāsattassa santikaṃ paccāgantvā āha 

 na  kho no deva passāmi yena te nīhatā matā
kākolāpi na vassanti matā me nūna dārakā

 na kho no deva passāmi yena te nīhatā matā
sakuṇāpi na vassanti matā me nūna dārakāti
tattha ti deva na kho amhākaṃ putte passāmi ti kenaci tesaṃ nīhatabhāvampi na jānāmīti adhippāyenevamāha
evaṃ vuttepi mahāsatto na kiñci kathesiyeva sā puttasokena phuṭṭhā putte upadhārentī tatiyampi tāni tāni ṭhānāni vātavegena vicari tāya ekarattiṃ vicaritaṭṭhānaṃ pariggayhamānaṃ pannarasayojanamattaṃ ahosi atha ratti vibhāsi aruṇodayo jāto sā puna gantvā mahāsattassa santike ṭhitā paridevi tamatthaṃ pakāsento satthā āha 

 sā tattha paridevitvā pabbatāni vanāni ca
punadevassamaṃ gantvā rodi sāmikasantike

 na  kho no deva passāmi yena te nīhatā matā
kākolāpi na vassanti matā me nūna dārakā

 na kho no deva passāmi yena te nīhatā matā
sakuṇāpi na vassanti matā me nūna dārakā

 nu kho no deva passāmi yena te nīhatā matā
vicarantī rukkhamūlesu pabbatesu guhāsu ca

 iti  maddī varārohā rājaputtī yasassinī
bāhā paggayha kanditvā tattheva patitā chamāti
tattha ti bhikkhave sā maddī tattha vaṅkapabbatakucchiyaṃ sānupabbatāni vanāni ca vicarantī paridevitvā puna gantvā sāmikaṃ nissāya tassa santike ṭhitā puttānaṃ atthāya rodi na kho notiādīni vadantī  paridevīti attho ti bhikkhave evaṃ sā uttamarūpadharā varārohā maddī rukkhamūlādīsu vicarantī dārake adisvā nissaṃsayaṃ matā bhavissantīti bāhā paggayha kanditvā tattheva vessantarassa pādamūle chinnasuvaṇṇakadalī viya chamāyaṃ pati
atha mahāsatto matā maddīti saññāya kampamāno aṭṭhāne padese matā maddī sace hissā jetuttaranagare kālakiriyā abhavissa mahanto parivāro abhavissa dve raṭṭhāni caleyyuṃ ahaṃ pana araññe ekakova kiṃ nu kho karissāmīti uppannabalavasokopi satiṃ paccupaṭṭhāpetvā jānissāmi tāvāti uṭṭhāya tassā hadaye hatthaṃ ṭhapetvā santāpapavattiṃ ñatvā kamaṇḍalunā udakaṃ āharitvā satta māse kāyasaṃsaggaṃ anāpannapubbopi balavasokena pabbajitabhāvaṃ sallakkhetuṃ asakkonto assupuṇṇehi nettehi tassā sīsaṃ ukkhipitvā ūrūsu ṭhapetvā udakena paripphositvā mukhañca hadayañca parimajjanto nisīdi maddīpi kho thokaṃ vītināmetvā satiṃ paṭilabhitvā hirottappaṃ paccupaṭṭhāpetvā uṭṭhāya mahāsattaṃ vanditvā sāmi vessantara dārakā te kuhiṃ gatāti āha devi ekassa brāhmaṇassa dāsatthāya dinnāti tamatthaṃ pakāsento satthā āha 

 tamajjhapattaṃ rājaputtiṃ udakenābhisiñcatha
assatthaṃ naṃ viditvāna atha naṃ etadabravīti
tattha nti attano santikaṃ pattaṃ pādamūle patitvā visaññibhūtanti attho ti etaṃ ekassa me brāhmaṇassa dāsatthāya dinnāti vacanaṃ abravi
tato tāya deva putte brāhmaṇassa datvā mama sabbarattiṃ paridevitvā vicarantiyā kiṃ nācikkhasīti vutte mahāsatto āha 

 ādiyeneva  te maddi dukkhaṃ nakkhātumicchisaṃ
daliddo yācako vuḍḍho brāhmaṇo gharamāgato

 tassa  dinnā mayā puttā maddi mā bhāyi assasa
maṃ passa maddi mā putte mā bāḷhaṃ paridevasi
lacchāma putte jīvantā arogā ca bhavāmase

 putte pasuñca dhaññañca yañca aññaṃ ghare dhanaṃ
dajjā sappuriso dānaṃ disvā yācakamāgataṃ
anumodāhi me maddi puttake dānamuttamanti
tattha ti ādikeneva idaṃ vuttaṃ hoti  sace te ahaṃ āditova tamatthaṃ ācikkhissaṃ tato tava sokaṃ sandhāretuṃ asakkontiyā hadayaṃ phaleyya tasmā ādikeneva te maddi dukkhaṃ na akkhātuṃ icchissanti ti imaṃ amhākaṃ vasanaṭṭhānaṃ āgato ti yathā tathā mayaṃ arogā homa jīvamānā avassaṃ putte brāhmaṇena nītepi passissāma nti yañca aññaṃ ghare saviññāṇakaṃ dhanaṃ nti sappuriso uttamatthaṃ patthento uraṃ bhinditvā hadayamaṃsampi gahetvā dānaṃ dadeyyāti
maddī āha 

 anumodāmi te deva puttake dānamuttamaṃ
datvā cittaṃ pasādehi bhiyyo dānaṃ dado bhava

 yo tvaṃ maccherabhūtesu manussesu janādhipa
brāhmaṇassa adā dānaṃ sivīnaṃ raṭṭhavaḍḍhanoti
tattha ti dasa māse kucchiyā dhāretvā divasassa dvattikkhattuṃ nhāpetvā pāyetvā bhojetvā ure nipajjāpetvā paṭijaggitaputtakesu bodhisattena dinnesu sayaṃ puttadānaṃ anumodantī evamāha iminā kāraṇena jānitabbaṃ pitāva puttānaṃ sāmikoti ti mahārāja uttaripi punappunaṃ dānaṃ dāyakova hohi sudinnaṃ me dānanti cittaṃ pasādehi yo tvaṃ maccherabhūtesu sattesu piyaputte adāsīti
evaṃ  vutte mahāsatto maddi kinnāmetaṃ kathesi sace hi mayā putte datvā cittaṃ pasādetuṃ nābhavissa imāni pana me acchariyāni na pavatteyyunti vatvā sabbāni pathavininnādādīni  kathesi tato maddī tāni acchariyāni kittetvā dānaṃ anumodantī āha 

 ninnāditā te pathavī saddo te tidivaṅgato
samantā vijjutā āguṃ girīnaṃva patissutāti
tattha nti akālavijjulatā himavantapadese samantā nicchariṃsu ti girīnaṃ patissutasaddā viya viravā uṭṭhahiṃsu

 tassa te anumodanti ubho nāradapabbatā
indo ca brahmā pajāpati somo yamo vessavaṇo
sabbe devānumodanti tāvatiṃsā saindakā

 iti maddī varārohā rājaputtī yasassinī
vessantarassa anumodi puttake dānamuttamanti
tattha ti imepi dve devanikāyā attano vimānadvāre ṭhitāva sudinnaṃ te dānanti anumodanti ti indajeṭṭhakā tāvatiṃsāpi devā te dānaṃ anumodantīti
evaṃ mahāsattena attano dāne vaṇṇite tamevatthaṃ parivattetvā mahārāja vessantara sudinnaṃ nāma te dānanti maddīpi tatheva dānaṃ vaṇṇayitvā anumodamānā nisīdi tena satthā iti maddī varārohāti gāthamāha


evaṃ  tesu aññamaññaṃ sammodanīyaṃ kathaṃ kathentesu sakko cintesi ayaṃ vessantaro rājā hiyyo jūjakassa pathaviṃ unnādetvā dārake adāsi idāni taṃ koci hīnapuriso upasaṅkamitvā sabbalakkhaṇasampannaṃ maddiṃ yācitvā rājānaṃ ekakaṃ katvā maddiṃ gahetvā gaccheyya tato esa anātho nippaccayo bhaveyya ahaṃ brāhmaṇavaṇṇena naṃ upasaṅkamitvā maddiṃ yācitvā pāramikūṭaṃ gāhāpetvā kassaci avissajjiyaṃ katvā puna naṃ tasseva datvā āgamissāmīti so sūriyuggamanavelāya tassa santikaṃ agamāsi tamatthaṃ pakāsento satthā āha 

 tato ratyā vivasāne sūriyassuggamanaṃ pati
sakko brāhmaṇavaṇṇena pāto tesaṃ adissathāti
tattha ti pātova nesaṃ dvinnampi janānaṃ paññāyamānarūpo purato aṭṭhāsi ṭhatvā ca pana paṭisanthāraṃ karonto āha 

 kacci nu bhoto kusalaṃ kacci bhoto anāmayaṃ
kacci uñchena yāpetha kacci mūlaphalā bahū

 kacci ḍaṃsā makasā ca appameva sarīsapā
vane vāḷamigākiṇṇe kacci hiṃsā na vijjatīti
mahāsatto āha 

 kusalañceva no brahme atho brahme anāmayaṃ
atho uñchena yāpema atho mūlaphalā bahū

 atho ḍaṃsā makasā ca appameva sarīsapā
vane vāḷamigākiṇṇe hiṃsā mayhaṃ na vijjati

 satta  no māse vasataṃ araññe jīvasokinaṃ
idaṃ dutiyaṃ passāma brāhmaṇaṃ devavaṇṇinaṃ
ādāya veḷuvaṃ daṇḍaṃ dhārentaṃ ajinakkhipaṃ

 svāgataṃ  te mahābrahme atho te adurāgataṃ
anto pavisa bhaddante pāde pakkhālayassu te

 tindukāni piyālāni madhuke kāsumāriyo
phalāni khuddakappāni bhuñja brahme varaṃ varaṃ

 idampi pānīyaṃ sītaṃ ābhataṃ girigabbharā
tato piva mahābrahme sace tvaṃ abhikaṅkhasīti
evaṃ tena saddhiṃ paṭisanthāraṃ katvā mahāsatto 

 atha tvaṃ kena vaṇṇena kena vā pana hetunā
anuppatto brahāraññaṃ taṃ me akkhāhi pucchitoti 
āgamanakāraṇaṃ pucchi atha naṃ sakko mahārāja ahaṃ mahallako idhāgacchanto tava bhariyaṃ maddiṃ yācituṃ āgato taṃ me dehīti vatvā imaṃ gāthamāha 

 yathā vārivaho pūro sabbakālaṃ na khīyati
evaṃ taṃ yācitāgacchiṃ bhariyaṃ me dehi yācitoti
evaṃ vutte mahāsatto hiyyo me brāhmaṇassa dārakā dinnā araññe ekako hutvā kathaṃ te maddiṃ dassāmīti avatvā pasāritahatthe sahassatthavikaṃ ṭhapento viya asajjitvā abajjhitvā anolīnamānaso hutvā giriṃ unnādento imaṃ gāthamāha 

 dadāmi  na vikampāmi yaṃ maṃ yācasi brāhmaṇa
santaṃ nappaṭiguyhāmi dāne me ramatī manoti
tattha ti saṃvijjamānaṃ na guyhāmi
evañca pana vatvā sīghameva kamaṇḍalunā udakaṃ āharitvā udakaṃ hatthe pātetvā piyabhariyaṃ brāhmaṇassa adāsi taṅkhaṇeyeva heṭṭhā vuttappakārāni sabbāni acchariyāni pāturahesuṃ tamatthaṃ pakāsento satthā āha 

 maddiṃ  hatthe gahetvāna udakassa kamaṇḍaluṃ
brāhmaṇassa adā dānaṃ sivīnaṃ raṭṭhavaḍḍhano

 tadāsi yaṃ bhiṃsanakaṃ tadāsi lomahaṃsanaṃ
maddiṃ pariccajantassa medanī sampakampatha

 nevassa maddī bhākuṭi na sandhīyati na rodati
pekkhatevassa tuṇhī sā eso jānāti yaṃ varanti
tattha nti ambho brāhmaṇa maddito me sataguṇena sahassaguṇena satasahassaguṇena sabbaññutaññāṇameva piyataraṃ idaṃ me dānaṃ sabbaññutaññāṇappaṭivedhassa paccayo hotūti vatvā dānaṃ adāsi vuttampi cetaṃ 
jāliṃ kaṇhājinaṃ dhītaṃ maddiṃ deviṃ patibbataṃ
cajamāno na cintesiṃ bodhiyāyeva kāraṇā
na me dessā ubho puttā maddī devī na dessiyā
sabbaññutaṃ piyaṃ mayhaṃ tasmā piye adāsahanti (cariyā 1118-119)
tattha ti pathavī udakapariyantaṃ katvā kampittha ti bhikkhave tasmiṃ khaṇe maddī maṃ mahallakassa brāhmaṇassa rājā detīti kodhavasena bhākuṭipi nāhosi ti neva maṅku ahosi na akkhīni pūretvā rodati atha kho tuṇhī sā hutvā mādisaṃ itthiratanaṃ dadamāno na nikkāraṇā dassati eso  yaṃ varaṃ taṃ jānātīti phullapadumavaṇṇaṃ assa mukhaṃ  olokayamānāva ṭhitāti attho
atha mahāsatto kīdisā maddīti tassā mukhaṃ olokesi sāpi sāmi kiṃ maṃ olokesīti vatvā sīhanādaṃ nadantī imaṃ gāthamāha 

 komārī yassāhaṃ bhariyā sāmiko mama issaro
yassicche tassa maṃ dajjā vikkiṇeyya haneyya vāti
tattha ti ahaṃ yassa tava daharikā bhariyā so tvaññeva mama issaro sāmiko ti issaro ca nāma dāsiṃ maṃ yassa dātuṃ iccheyya tassa dadeyya ti dhanena vā atthe sati vikkiṇeyya maṃsena vā atthe sati haneyya tasmā yaṃ vo ruccati taṃ karotha nāhaṃ kujjhāmīti
sakko tesaṃ paṇītajjhāsayataṃ viditvā thutiṃ akāsi tamatthaṃ pakāsento satthā āha 

 tesaṃ saṅkappamaññāya devindo etadabravi
sabbe jitā te paccūhā ye dibbā ye ca mānusā

 ninnāditā te pathavī saddo te tidivaṅgato
samantā vijjutā āguṃ girīnaṃva patissutā

 tassa te anumodanti ubho nāradapabbatā
indo ca brahmā pajāpati somo yamo vessavaṇo
sabbe devānumodanti dukkarañhi karoti so

 duddadaṃ dadamānānaṃ dukkaraṃ kamma kubbataṃ
asanto nānukubbanti sataṃ dhammo durannayo

 tasmā  satañca asataṃ nānā hoti ito gati
asanto nirayaṃ yanti santo saggaparāyaṇā

 yametaṃ kumāre adā bhariyaṃ adā vane vasaṃ
brahmayānamanokkamma sagge te taṃ vipaccatūti
tattha ti paccatthikā ti dibbasampattipaṭibāhakā ti manussasampattipaṭibāhakā ke pana teti macchariyadhammā te sabbe puttadāraṃ dentena mahāsattena jitā tenāha sabbe jitā te paccūhāti ti so vessantaro rājā ekakova araññe vasanto bhariyaṃ brāhmaṇassa dento dukkaraṃ  karotīti evaṃ sabbe devā anumodantīti vadati nti gāthaṃ anumodanaṃ karonto āha nti vane vasanto nti seṭṭhayānaṃ tividho hi sucaritadhammo evarūpo ca dānadhammo ariyamaggassa paccayo hotīti brahmayānanti vuccati tasmā yaṃ taṃ idaṃ ajja dānaṃ dadatopi nipphannaṃ brahmayānaṃ apāyabhūmiṃ anokkamitvā sagge te taṃ vipaccatu vipākapariyosāne ca sabbaññutaññāṇadāyakaṃ hotūti
evamassa sakko anumodanaṃ katvā idāni mayā idha papañcaṃ akatvā imaṃ imasseva datvā gantuṃ vaṭṭatīti cintetvā āha 

 dadāmi  bhoto bhariyaṃ maddiṃ sabbaṅgasobhanaṃ
tvañceva maddiyā channo maddī ca patinā saha

 yathā payo ca saṅkho ca ubho samānavaṇṇino
evaṃ tuvañca maddī ca samānamanacetasā

 avaruddhettha araññasmiṃ ubho sammatha assame
khattiyā gottasampannā sujātā mātupettito
yathā puññāni kayirātha dadantā aparāparanti

tattha ti anurūpo ti samānavaṇṇā ubhopi parisuddhāyeva ti ācārādīhi kammehi samānena manasaṅkhātena cetasā samannāgatā ti raṭṭhato pabbājitā hutvā ettha araññe vasatha ti yathā jetuttaranagare vo bahūni puññāni katāni hiyyo puttānaṃ ajja bhariyāya dānavasenapi katānīti ettakeneva paritosaṃ akatvā ito uttaripi aparāparaṃ dadantā yathānurūpāni puññāni kareyyāthāti
evañca pana vatvā sakko mahāsattassa maddiṃ paṭicchāpetvā varaṃ dātuṃ attānaṃ ācikkhanto āha 

 sakkohamasmi devindo āgatosmi tavantike
varaṃ varassu rājisi vare aṭṭha dadāmi teti
kathentoyeva  ca dibbattabhāvena jalanto taruṇasūriyo viya ākāse aṭṭhāsi tato bodhisatto varaṃ gaṇhanto āha 

 varaṃ ce me ado sakka sabbabhūtānamissara
pitā maṃ anumodeyya ito pattaṃ sakaṃ gharaṃ
āsanena nimanteyya paṭhametaṃ varaṃ vare

 purisassa vadhaṃ na roceyyaṃ api kibbisakārakaṃ
vajjhaṃ vadhamhā moceyyaṃ dutiyetaṃ varaṃ vare

 ye vuḍḍhā ye ca daharā ye ca majjhimaporisā
mameva upajīveyyuṃ tatiyetaṃ varaṃ vare

 paradāraṃ na gaccheyyaṃ sadārapasuto siyaṃ
thīnaṃ vasaṃ na gaccheyyaṃ catutthetaṃ varaṃ vare

 putto  me sakka jāyetha so ca dīghāyuko siyā
dhammena jine pathaviṃ pañcametaṃ varaṃ vare

 tato ratyā vivasāne sūriyassuggamanaṃ pati
dibbā bhakkhā pātubhaveyyuṃ chaṭṭhametaṃ varaṃ vare

 dadato me na khīyetha datvā nānutapeyyahaṃ
dadaṃ cittaṃ pasādeyyaṃ sattametaṃ varaṃ vare

 ito  vimuccamānāhaṃ saggagāmī visesagū
anivatti tato assaṃ aṭṭhametaṃ varaṃ vareti
tattha ti sampaṭiccheyya na kujjheyya nti imamhā araññā sakaṃ gharaṃ anuppattaṃ ti rājāsanena rajjaṃ me detūti vadati nti rājā hutvā rājāparādhikampi vajjhaṃ vadhamhā moceyyaṃ evarūpassapi me vadho nāma na ruccatu nti sabbete maññeva nissāya upajīveyyuṃ ti dhammena jinātu dhammena rajjaṃ kāretūti attho ti visesagamano hutvā tusitapure nibbatto homīti vadati nti tusitabhavanato cavitvā manussattaṃ āgato punabhave anivatti assaṃ sabbaññutaṃ sampāpuṇeyyanti vadati

 tassa taṃ vacanaṃ sutvā devindo etadabravi
aciraṃ vata te tato pitā taṃ daṭṭhumessatīti
tattha ti mahārāja tava mātā ca pitā ca acireneva taṃ passitukāmo hutvā idhāgamissati āgantvā ca pana setacchattaṃ datvā rajjaṃ niyyādetvā jetuttaranagarameva nessati sabbe te manorathā matthakaṃ pāpuṇissanti mā cintayi appamatto hohi mahārājāti
evaṃ mahāsattassa ovādaṃ datvā sakko sakaṭṭhānameva gato tamatthaṃ pakāsento satthā āha 

 idaṃ  vatvāna maghavā devarājā sujampati
vessantare varaṃ datvā saggakāyaṃ apakkamīti
tattha ti vessantarassa ti gato anuppattoyevāti


bodhisatto ca maddī ca sammodamānā sakkadattiye assame vasiṃsu jūjakopi kumāre gahetvā saṭṭhiyojanamaggaṃ paṭipajji devatā kumārānaṃ ārakkhamakaṃsu jūjakopi sūriye atthaṅgate kumāre gacche bandhitvā bhūmiyaṃ nipajjāpetvā sayaṃ caṇḍavāḷamigabhayena rukkhaṃ āruyha viṭapantare sayati tasmiṃ khaṇe eko devaputto vessantaravaṇṇena ekā devadhītā maddivaṇṇena āgantvā kumāre mocetvā hatthapāde sambāhitvā nhāpetvā maṇḍetvā dibbabhojanaṃ bhojetvā dibbasayane sayāpetvā  aruṇuggamanakāle  baddhākāreneva nipajjāpetvā antaradhāyi evaṃ te devatāsaṅgahena arogā hutvā gacchanti jūjakopi devatādhiggahito hutvā kāliṅgaraṭṭhaṃ gacchāmīti gacchanto aḍḍhamāsena jetuttaranagaraṃ patto taṃ divasaṃ paccūsakāle sañjayo mahārājā supinaṃ passi evarūpo supino ahosi  rañño mahāvinicchaye nisinnassa eko puriso kaṇho dve padumāni āharitvā rañño hatthe ṭhapesi rājā tāni dvīsu kaṇṇesu piḷandhi tesaṃ reṇu bhassitvā rañño ure patati so pabujjhitvā pātova brāhmaṇe pucchi te cirapavutthā vo deva bandhavā āgamissantīti byākariṃsu so pātova sīsaṃ nhāyitvā nānaggarasabhojanaṃ bhuñjitvā alaṅkaritvā vinicchaye nisīdi devatā brāhmaṇaṃ dvīhi kumārehi saddhiṃ ānetvā rājaṅgaṇe ṭhapayiṃsu tasmiṃ khaṇe rājā maggaṃ olokento kumāre disvā āha 

 kassetaṃ mukhamābhāti hemaṃ-vuttattamagginā
nikkhaṃva jātarūpassa ukkāmukhapahaṃsitaṃ

 ubho  sadisapaccaṅgā ubho sadisalakkhaṇā
jālissa sadiso eko ekā kaṇhājinā yathā

 sīhā bilāva nikkhantā ubho sampatirūpakā
jātarūpamayāyeva ime dissanti dārakāti
tattha ti hemaṃ iva uttattaṃ agginā hā bilāva nikkhantāti kañcanaguhato nikkhantā sīhā viya
evaṃ rājā tīhi gāthāhi kumāre vaṇṇetvā ekaṃ amaccaṃ āṇāpesi gacchetaṃ brāhmaṇaṃ dārakehi saddhiṃ ānehīti so vegena gantvā brāhmaṇaṃ ānesi atha rājā brāhmaṇaṃ āha 

 kuto nu bhavaṃ bhāradvāja ime ānesi dārake
ajja raṭṭhaṃ anuppatto kuhiṃ gacchasi brāhmaṇāti
jūjako  āha 

 mayhaṃ te dārakā deva dinnā vittena sañjaya
ajja pannarasā ratti yato laddhā me dārakāti
tattha ti tuṭṭhena pasannena ti imesaṃ laddhadivasato paṭṭhāya ajja pannarasā rattīti vadati
rājā  āha 

 kena vā vācapeyyena sammāñāyena saddahe
ko tetaṃ dānamadadā puttake dānamuttamanti
tattha ti brāhmaṇa kena piyavacanena te tayā laddhā ti  musāvādaṃ akatvā sammāñāyena kāraṇena amhe saddahāpeyyāsi ti attano piyaputtake uttamaṃ dānaṃ katvā ko te etaṃ dānaṃ adadāti
jūjako āha 

 yo yācataṃ patiṭṭhāsi bhūtānaṃ dharaṇīriva
so me vessantaro rājā puttedāsi vane vasaṃ

 yo yācataṃ gatī āsi savantīnaṃva sāgaro
so me vessantaro rājā puttedāsi vane vasanti
tattha ti patiṭṭhā āsi
taṃ sutvā amaccā vessantaraṃ garahamānā āhaṃsu 

 dukkaṭaṃ vata bho raññā saddhena gharamesinā
kathaṃ nu puttake dajjā araññe avaruddhako

 imaṃ bhonto nisāmetha yāvantettha samāgatā
kathaṃ vessantaro rājā puttedāsi vane vasaṃ

 dāsiṃ dāsañca so dajjā assaṃ cassatarīrathaṃ
hatthiñca kuñjaraṃ dajjā kathaṃ so dajja dāraketi
tattha ti saddhāya sampannenapi satā gharaṃ āvasantena raññā idaṃ dukkaṭaṃ vata ayuttaṃ vata kataṃ ti raṭṭhā pabbājito araññe vasanto ti bhonto nagaravāsino yāvanto ettha samāgatā sabbe imaṃ nisāmetha upadhāretha kathaṃ nāmeso puttake dāse katvā adāsi kena nāma evarūpaṃ katapubbanti adhippāyenevamāhaṃsu ti dāsādīsu yaṃ kiñci dhanaṃ detu ti ime pana dārake kena kāraṇena adāsīti
taṃ  sutvā kumāro pitu garahaṃ asahanto vātābhihatassa sineruno bāhaṃ oḍḍento viya imaṃ gāthamāha 

 yassa nassa ghare dāso asso cassatarīratho
hatthī ca kuñjaro nāgo kiṃ so dajjā pitāmahāti
rājā āha 

 dānamassa  pasaṃsāma na ca nindāma puttakā
kathaṃ nu hadayaṃ āsi tumhe datvā vanibbaketi
tattha ti puttakā mayaṃ tava pitu dānaṃ pasaṃsāma na nindāma
taṃ sutvā kumāro āha 

 dukkhassa hadayaṃ āsi atho uṇhampi passasi
rohinīheva tambakkhī pitā assūni vattayīti
tattha ti pitāmaha kaṇhājināya vuttaṃ etaṃ vacanaṃ sutvā tassa hadayaṃ dukkhaṃ āsi ti tambavaṇṇehi viya rattaakkhīhi mama pitā tasmiṃ khaṇe assūni pavattayi
idānissā taṃ vacanaṃ dassento āha 

 yaṃ taṃ kaṇhājināvoca ayaṃ maṃ tāta brāhmaṇo
laṭṭhiyā paṭikoṭeti ghare jātaṃva dāsiyaṃ

 na  cāyaṃ brāhmaṇo tāta dhammikā honti brāhmaṇā
yakkho brāhmaṇavaṇṇena khādituṃ tāta neti no
nīyamāne pisācena kiṃ nu tāta udikkhasīti
atha  ne kumāre brāhmaṇaṃ amuñcante disvā rājā gāthamāha 

 rājaputtī ca vo mātā rājaputto ca vo pitā
pubbe me aṅkamāruyha kiṃ nu tiṭṭhatha ārakāti
tattha ti tumhe ito pubbe maṃ disvā vegenāgantvā mama aṅkamāruyha idāni kiṃ nu ārakā tiṭṭhathāti
kumāro āha 

 rājaputtī ca no mātā rājaputto ca no pitā
dāsā mayaṃ brāhmaṇassa tasmā tiṭṭhāma ārakāti
tattha nti idāni pana mayaṃ brāhmaṇassa dāsā bhavāma
rājā āha 

 mā sammevaṃ avacuttha ḍayhate hadayaṃ mama
citakāyaṃva me kāyo āsane na sukhaṃ labhe

 mā sammevaṃ avacuttha bhiyyo sokaṃ janetha maṃ
nikkiṇissāmi dabbena na vo dāsā bhavissatha

 kimagghiyañhi  vo tāta brāhmaṇassa pitā adā
yathābhūtaṃ me akkhātha paṭipādentu brāhmaṇanti
tattha ti piyavacanaṃ ti idāni mama kāyo aṅgāracitakāyaṃ āropito viya jāto nti janetha me ayameva vā pāṭho ti dhanaṃ datvā mocessāmi nti kiṃ agghaṃ katvā ti dhanaṃ paṭicchāpentu
kumāro  āha 

 sahassagghañhi maṃ tāta brāhmaṇassa pitā adā
atha kaṇhājinaṃ kaññaṃ hatthinā ca satena cāti
tattha ti deva maṃ pitā tadā nikkhasahassaṃ agghāpetvā adāsi nti kaniṭṭhaṃ pana me kaṇhājinaṃ ti hatthīnañca assānañca usabhānañca nikkhānañcāti sabbesaṃ etesaṃ satena antamaso mañcapīṭhapāduke upādāya sabbasatena agghāpesīti
rājā kumārānaṃ nikkayaṃ dāpento āha 

 uṭṭhehi katte taramāno brāhmaṇassa avākara
dāsisataṃ dāsasataṃ gavaṃ hatthusabhaṃ sataṃ
jātarūpasahassañca puttānaṃ dehi nikkayanti
tattha ti dehi

 tato kattā taramāno brāhmaṇassa avākari
dāsisataṃ dāsasataṃ gavaṃ hatthusabhaṃ sataṃ
jātarūpasahassañca puttānaṃdāsi nikkayanti
tattha ti adāsi nti agghassa mūlaṃ
evaṃ brāhmaṇassa sabbasatañca nikkhasahassañca kumārānaṃ nikkayaṃ adāsi sattabhūmikañca pāsādaṃ brāhmaṇassa parivāro mahā ahosi so dhanaṃ paṭisāmetvā pāsādaṃ abhiruyha sādurasabhojanaṃ bhuñjitvā mahāsayane nipajji kumāre sīsaṃ nahāpetvā bhojetvā alaṅkaritvā ekaṃ ayyako ekaṃ ayyikāti dvepi ucchaṅge upavesesuṃ tamatthaṃ pakāsento satthā āha 

 nikkiṇitvā nahāpetvā bhojayitvāna dārake
samalaṅkaritvā bhaṇḍena ucchaṅge upavesayuṃ

 sīsaṃ  nhāte  sucivatthe sabbābharaṇabhūsite
rājā aṅke karitvāna ayyako paripucchatha

 kuṇḍale ghusite māle sabbābharaṇabhūsite
rājā aṅke karitvāna idaṃ vacanamabravi

 kacci ubho arogā te jāli mātāpitā tava
kacci uñchena yāpenti kacci mūlaphalā bahū

 kacci ḍaṃsā makasā ca appameva sarīsapā
vane vāḷamigākiṇṇe kacci hiṃsā na vijjatīti
tattha ti kuṇḍalāni pilandhāpetvā ti ugghosite manoramaṃ ravaṃ ravante ti pupphāni pilandhāpetvā ti jālikumāraṃ aṅke nisīdāpetvā
kumāro āha 

 atho ubho arogā me deva mātāpitā mama
atho uñchena yāpenti atho mūlaphalā bahū

 atho ḍaṃsā makasā ca appameva sarīsapā
vane vāḷamigākiṇṇe hiṃsā nesaṃ na vijjati

 khaṇantālukalambāni bilāni takkalāni ca
kolaṃ bhallātakaṃ bellaṃ sā no āhatva posati

 yañceva sā āharati vanamūlaphalahāriyā
taṃ no sabbe samāgantvā rattiṃ bhuñjāma no divā

 ammāva  no kisā paṇḍu āharantī dumapphalaṃ
vātātapena sukhumālī padumaṃ hatthagatāmiva

 ammāya patanū kesā vicarantyā brahāvane
vane vāḷamigākiṇṇe khaggadīpinisevite

 kesesu  jaṭaṃ bandhitvā kacche jallamadhārayi
cammavāsī chamā seti jātavedaṃ namassatīti
tattha ti khaṇantī ālūni ca kalambāni ca iminā mātāpitūnaṃ kicchajīvikaṃ vaṇṇeti ti ettha ti nipātamattaṃ ti hatthena parimadditaṃ padumaṃ viya jātā ti deva ammāya me mahāvane vicarantiyā te bhamarapattavaṇṇā kāḷakesā rukkhasākhādīhi viluttā patanū jātā ti ubhohi kacchehi jallaṃ dhāreti kiliṭṭhavesena vicaratīti
so evaṃ mātu dukkhitabhāvaṃ kathetvā ayyakaṃ codento imaṃ gāthamāha 

 puttā piyā manussānaṃ lokasmiṃ udapajjisuṃ
na hi nūnamhākaṃ ayyassa putte sneho ajāyathāti
tattha nti uppajjiṃsu
tato rājā attano dosaṃ āvikaronto āha 

 dukkaṭañca hi no putta bhūnahaccaṃ kataṃ mayā
yohaṃ sivīnaṃ vacanā pabbājesimadūsakaṃ

 yaṃ me kiñci idha atthi dhanaṃ dhaññañca vijjati
etu vessantaro rājā siviraṭṭhe pasāsatūti
tattha ti putta jāli etaṃ amhākaṃ dukkaṭaṃ nti vuḍḍhighātakammaṃ ti tāta yaṃ me kiñci idha atthi sabbaṃ te pitu demi ti imasmiṃ nagare so rājā hutvā pasāsatūti
kumāro āha 

 na deva mayhaṃ vacanā ehiti sivisuttamo
sayameva devo gantvā siñca bhogehi atrajanti
tattha ti siviseṭṭho vessantaro ti mahāmegho viya vuṭṭhiyā bhogehi abhisiñca

 tato  senāpatiṃ rājā sañjayo ajjhabhāsatha
hatthī assā rathā pattī senā sannāhayantu naṃ
negamā ca maṃ anventu brāhmaṇā ca purohitā

 tato saṭṭhisahassāni yodhino cārudassanā
khippamāyantu sannaddhā nānāvaṇṇehilaṅkatā

 nīlavatthadharā neke pītāneke nivāsitā
aññe lohitauṇhīsā suddhāneke nivāsitā
khippamāyantu sannaddhā nānāvaṇṇehilaṅkatā

 himavā yathā gandhadharo pabbato gandhamādano
nānārukkhehi sañchanno mahābhūtagaṇālayo

 osadhehi ca dibbehi disā bhāti pavāti ca
khippamāyantu sannaddhā disā bhantu pavantu ca

 tato  nāgasahassāni yojayantu catuddasa
suvaṇṇakacchā mātaṅgā hemakappanavāsasā

 ārūḷhā gāmaṇīyehi tomaraṅkusapāṇibhi
khippamāyantu sannaddhā hatthikkhandhehi dassitā

 tato assasahassāni yojayantu catuddasa
ājānīyāva jātiyā sindhavā sīghavāhanā

 ārūḷhā gāmaṇīyehi illiyācāpadhāribhi
khippamāyantu sannaddhā assapiṭṭhehīlaṅkatā

 tato  rathasahassāni yojayantu catuddasa
ayosukatanemiyo suvaṇṇacitapakkhare

 āropentu dhaje tattha cammāni kavacāni ca
vippālentu ca cāpāni daḷhadhammā pahārino
khippamāyantu sannaddhā rathesu rathajīvinoti
tattha nti sannayhantu ti mama puttena sahajātā saṭṭhisahassā amaccā ti eke nīlavatthanivāsitā hutvā āyantu ti bahuyakkhagaṇānaṃ ālayo ti vuttappakāro himavā viya ābharaṇavilepanādīhi obhāsentu ceva pavāyantu ca ti te hatthigāmaṇino hatthikkhandhehi khippamāyantu ti dassitavibhūsanā ti ayena suṭṭhu parikkhittanemiyo ti suvaṇṇena khacitapakkhare evarūpe cuddasa sahasse rathe yojayantūti vadati ti āropentu
evaṃ rājā senaṅgaṃ vicāretvā puttassa me jetuttaranagarato yāva vaṅkapabbatā aṭṭhusabhavitthāraṃ āgamanamaggaṃ samatalaṃ katvā maggālaṅkāratthāya idañcidañca karothāti āṇāpento āha 

 lājā  olopiyā pupphā mālāgandhavilepanā
agghiyāni ca tiṭṭhantu yena maggena ehiti

 gāme gāme sataṃ kumbhā merayassa surāya ca
maggamhi patitiṭṭhantu yena maggena ehiti

 maṃsā pūvā saṅkuliyo kummāsā macchasaṃyutā
maggamhi patitiṭṭhantu yena maggena ehiti

 sappi telaṃ dadhi khīraṃ kaṅgubījā bahū surā
maggamhi patitiṭṭhantu yena maggena ehiti

 āḷārikā ca sūdā ca naṭanaṭṭakagāyino
pāṇissarā kumbhathūṇiyo mandakā sokajjhāyikā

 āhaññantu sabbavīṇā bheriyo dindimāni ca
kharamukhāni dhamentu nadantu ekapokkharā

 mudiṅgā paṇavā saṅkhā godhā parivadentikā
dindimāni ca haññantu kutumpadindimāni cāti
tattha ti lājehi saddhiṃ lājapañcamakāni pupphāni okirantānaṃ okiraṇapupphāni paṭiyādethāti āṇāpeti ti maggavitāne olambakamālā  ceva gandhavilepanāni ca ti pupphaagghiyāni ceva ratanaagghiyāni ca yena maggena mama putto ehiti tattha tiṭṭhantu ti gāmadvāre gāmadvāre ti pipāsitānaṃ pivanatthāya paṭiyāditā hutvā surāmerayamajjakumbhā tiṭṭhantu ti macchehi saṃyuttā ti kaṅgupiṭṭhamayā ti mandakagāyino ti māyākārā aññepi vā ye keci uppannasokaharaṇasamatthā sokajjhāyikāti vuccanti socante jane attano vaṃsaghosaparamparānaṃ nacce kate nissoke katvā sayāpakāti attho ti sāmuddikamahāmukhasaṅkhā ti dakkhiṇāvaṭṭā muṭṭhisaṅkhā  nāḷisaṅkhāti dve saṅkhā godhā parivadentikā dindimāni kutumpadindimānīti imānipi cattāri tūriyāneva
evaṃ rājā maggālaṅkārāni vicāresi jūjakopi pamāṇātikkantaṃ bhuñjitvā jīrāpetuṃ asakkonto tattheva kālamakāsi rājā tassa sarīrakiccaṃ kārāpetvā nagare koci brāhmaṇassa ñātako atthi idaṃ gaṇhātūti bheriṃ carāpesi na kañcissa ñātakaṃ passi dhanaṃ puna raññoyeva ahosi atha sattame divase sabbā senā sannipati atha rājā mahantena parivārena jāliṃ magganāyakaṃ katvā nikkhami tamatthaṃ pakāsento satthā āha 

 sā senā mahatī āsi uyyuttā sivivāhinī
jālinā magganāyena vaṅkaṃ pāyāsi pabbataṃ

 koñcaṃ nadati mātaṅgo kuñjaro saṭṭhihāyano
kacchāya baddhamānāya koñcaṃ nadati vāraṇo

 ājānīyā  hasiyanti nemighoso ajāyatha
abbhaṃ rajo acchādesi uyyuttā sivivāhinī

 sā senā mahatī āsi uyyuttā hārahārinī
jālinā magganāyena vaṅkaṃ pāyāsi pabbataṃ

 te pāviṃsu brahāraññaṃ bahusākhaṃ mahodakaṃ
puppharukkhehi sañchannaṃ phalarukkhehi cūbhayaṃ

 tattha bindussarā vaggū nānāvaṇṇā bahū dijā
kūjantamupakūjanti utusampupphite dume

 te gantvā dīghamaddhānaṃ ahorattānamaccaye
padesaṃ taṃ upāgacchuṃ yattha vessantaro ahūti
tattha ti dvādasaakkhobhaṇisaṅkhātā senā ti payātā ti tadā kāliṅgaraṭṭhavāsino brāhmaṇā attano raṭṭhe deve vuṭṭhe taṃ nāgaṃ āharitvā sañjayassa adaṃsu so hatthī sāmikaṃ vata passituṃ labhissāmīti tuṭṭho koñcanādamakāsi taṃ sandhāyetaṃ vuttaṃ ti suvaṇṇakacchāya baddhamānāyapi tussitvā koñcaṃ nadati ti hasasaddamakaṃsu  ti haritabbaharaṇasamatthā ti pavisiṃsu nti bahurukkhasākhaṃ nti saṭṭhiyojanamaggaṃ nti yattha vessantaro ahosi taṃ padesaṃ upagatāti


jālikumāro mucalindasaratīre khandhāvāraṃ nivāsāpetvā cuddasa rathasahassāni āgatamaggābhimukhāneva ṭhapāpetvā tasmiṃ tasmiṃ padese sīhabyagghadīpiādīsu ārakkhaṃ saṃvidahi hatthiādīnaṃ saddo mahā ahosi atha mahāsatto taṃ saddaṃ sutvā kiṃ nu kho me paccāmittā  mama pitaraṃ ghātetvā mamatthāya āgatāti maraṇabhayabhīto maddiṃ ādāya pabbataṃ āruyha senaṃ olokesi tamatthaṃ pakāsento satthā āha 

 tesaṃ sutvāna nigghosaṃ bhīto vessantaro ahu
pabbataṃ abhiruhitvā bhīto senaṃ udikkhati

 iṅgha maddi nisāmehi nigghoso yādiso vane
ājānīyā hasiyanti dhajaggāni ca dissare

 ime nūna araññasmiṃ migasaṅghāni luddakā
vāgurāhi parikkhippa sobbhaṃ pātetvā tāvade
vikkosamānā tibbāhi hanti nesaṃ varaṃ varaṃ

 yathā mayaṃ adūsakā araññe avaruddhakā
amittahatthattaṃ gatā passa dubbalaghātakanti
tattha ti codanatthe nipāto ti sakasenā vā parasenā vāti olokehi upadhārehi ime nūna araññasmintiādīnaṃ aḍḍhateyyagāthānaṃ evamatthasambandho veditabbo maddi yathā araññamhi migasaṅghāni luddakā vāgurāhi parikkhippa atha vā pana sobbhaṃ pātetvā tāvadeva hanatha are duṭṭhamigeti vikkosamānā tibbāhi migamāraṇasattīhi nesaṃ migānaṃ varaṃ varaṃ thūlaṃ thūlaṃ hananti ime ca nūna tatheva amhe asabbhāhi vācāhi vikkosamānā tibbāti sattīhi hanissanti mayañca adūsakā araññe avaruddhakā raṭṭhā pabbājitā vane vasāma evaṃ santepi amittānaṃ hatthattaṃ gatā passa dubbalaghātakanti evaṃ so maraṇabhayena paridevi
sā tassa vacanaṃ sutvā senaṃ oloketvā sakasenāya bhavitabbanti mahāsattaṃ assāsentī imaṃ gāthamāha 

 amittā  nappasāheyyuṃ aggīva udakaṇṇave
tadeva tvaṃ vicintehi api sotthi ito siyāti
tattha ti yathā tiṇukkādīnaṃ vasena upanīto aggi aṇṇavasaṅkhātāni puthulagambhīrāni udakāni nappasahati tāpetuṃ na sakkoti  tathā taṃ amittā nappasaheyyuṃ nābhibhavissanti ti yaṃ sakkena tuyhaṃ varaṃ datvā mahārāja na cirasseva te pitā ehitīti vuttaṃ tadeva tvaṃ vicintehi api nāma ito balakāyato amhākaṃ sotthi siyāti mahāsattaṃ assāsesi
atha mahāsatto sokaṃ tanukaṃ katvā tāya saddhiṃ pabbatā oruyha paṇṇasālādvāre nisīdi itarāpi attano paṇṇasālādvāre nisīdi tamatthaṃ pakāsento satthā āha 

 tato vessantaro rājā orohitvāna pabbatā
nisīdi paṇṇasālāyaṃ daḷhaṃ katvāna mānasanti
tattha nti mayaṃ pabbajitā nāma amhākaṃ ko kiṃ karissatīti thiraṃ hadayaṃ katvā nisīdi
tasmiṃ  khaṇe sañjayo rājā deviṃ āmantetvā  bhadde phussati amhesu sabbesu ekato gatesu soko mahā bhavissati paṭhamaṃ tāva ahaṃ gacchāmi tato idāni sokaṃ vinodetvā nisinnā bhavissantīti sallakkhetvā tvaṃ mahantena parivārena āgaccheyyāsi atha thokaṃ kālaṃ vītināmetvā jālikaṇhājinā pacchato āgacchantūti vatvā rathaṃ nivattāpetvā āgatamaggābhimukhaṃ katvā tattha tattha ārakkhaṃ saṃvidahitvā alaṅkatahatthikkhandhato oruyha puttassa santikaṃ agamāsi tamatthaṃ pakāsento satthā āha 

 nivattayitvāna rathaṃ vuṭṭhapetvāna seniyo
ekaṃ araññe viharantaṃ pitā puttaṃ upāgami

 hatthikkhandhato oruyha ekaṃso pañjalīkato
parikiṇṇo amaccehi puttaṃ siñcitumāgami

 tatthaddasa kumāraṃ so rammarūpaṃ samāhitaṃ
nisinnaṃ paṇṇasālāyaṃ jhāyantaṃ akutobhayanti
tattha ti ārakkhatthāya balakāye ṭhapetvā ti ekaṃsakatauttarāsaṅgo ti rajje abhisiñcituṃ upāgami nti anañjitaṃ amaṇḍitaṃ

 tañca  disvāna āyantaṃ pitaraṃ puttagiddhinaṃ
vessantaro ca maddī ca paccuggantvā avandisuṃ

 maddī ca sirasā pāde sasurassābhivādayi
maddī ahañhi te deva pāde vandāmi te suṇhā
te su tattha palissajja pāṇinā parimajjathāti
tattha ti ahaṃ deva tava suṇhā pāde vandāmīti evaṃ vatvā vandi ti te ubhopi jane tasmiṃ sakkadattiye assame palissajitvā hadaye nipajjāpetvā sīse paricumbitvā mudukena pāṇinā parimajjatha piṭṭhiyo nesaṃ parimajji
tato  roditvā paridevitvā rājā soke parinibbute tehi saddhiṃ paṭisanthāraṃ karonto āha 

 kacci vo kusalaṃ putta kacci putta anāmayaṃ
kacci uñchena yāpetha kacci mūlaphalā bahū

 kacci ḍaṃsā makasā ca appameva sarīsapā
vane vāḷamigākiṇṇe kacci hiṃsā na vijjatīti
pitu vacanaṃ sutvā mahāsatto āha 

 atthi no jīvikā deva sā ca yādisakīdisā
kasirā jīvikā homa uñchācariyāya jīvitaṃ

 aniddhinaṃ mahārāja dametassaṃva sārathi
tyamhā aniddhikā dantā asamiddhi dameti no

 api no kisāni maṃsāni pitu mātu adassanā
avaruddhānaṃ mahārāja araññe jīvasokinanti
tattha ti yā vā sā vā lāmakāti attho ti tāta amhākaṃ uñchācariyāya jīvitaṃ nāma kicchaṃ dukkhā no jīvikā ahosi nti mahārāja aniddhiṃ asamiddhiṃ daliddapurisaṃ nāma sāva aniddhi cheko sārathi assaṃ viya dameti nibbisevanaṃ karoti te mayaṃ idha vasantā aniddhikā dantā nibbisevanā katā asamiddhiyeva no dametīti dametha notipi pāṭho damayittha noti attho nti avigatasokānaṃ araññe vasantānaṃ kiṃ nāma amhākaṃ sukhanti vadati
evañca pana vatvā puna puttānaṃ pavattiṃ pucchanto āha 

 yepi  te siviseṭṭhassa dāyādāpattamānasā
jālī kaṇhājinā cubho brāhmaṇassa vasānugā
accāyikassa luddassa yo ne gāvova sumbhati

 te  rājaputtiyā putte yadi jānātha saṃsatha
pariyāpuṇātha no khippaṃ sappadaṭṭhaṃva māṇavanti
tattha ti mahārāja yepi te tava siviseṭṭhassa dāyādā apattamānasā asampuṇṇamanorathā hutvā brāhmaṇassa vasānugā jātā te dve kumāre yo brāhmaṇo gāvova sumbhati paharati te rājaputtiyā putte yadi diṭṭhavasena vā sutavasena vā jānātha saṃsatha nti visanimmadanatthāya sappadaṭṭhaṃ māṇavaṃ tikicchantā viya khippaṃ no pariyāpuṇātha kathethāti vadati
rājā āha 

 ubho kumārā nikkītā jālī kaṇhājinā cubho
brāhmaṇassa dhanaṃ datvā putta mā bhāyi assasāti
tattha ti nikkayaṃ datvā gahitā
taṃ sutvā mahāsatto paṭiladdhassāso pitarā saddhiṃ paṭisanthāramakāsi 

 kacci  nu tāta kusalaṃ kacci tāta anāmayaṃ
kacci nu tāta me mātu cakkhu na parihāyatīti
tattha ti puttasokena rodantiyā cakkhu na parihāyatīti
rājā āha 

 kusalañceva  me putta atho putta anāmayaṃ
atho ca putta te mātu cakkhu na parihāyatīti
bodhisatto āha 

 kacci arogaṃ yoggaṃ te kacci vahati vāhanaṃ
kacci phīto janapado kacci vuṭṭhi na chijjatīti
tattha ti vuṭṭhidhārā
rājā āha 

 atho arogaṃ yoggaṃ me atho vahati vāhanaṃ
atho phīto janapado atho vuṭṭhi na chijjatīti
evaṃ tesaṃ sallapantānaññeva phussatī devī idāni sokaṃ tanukaṃ katvā nisinnā bhavissantīti sallakkhetvā mahāparivārena saddhiṃ puttassa santikaṃ agamāsi tamatthaṃ  pakāsento satthā āha 

 iccevaṃ mantayantānaṃ mātā nesaṃ adissatha
rājaputtī giridvāre pattikā anupāhanā

 tañca disvāna āyantiṃ mātaraṃ puttagiddhiniṃ
vessantaro ca maddī ca paccuggantvā avandisuṃ

 maddī ca sirasā pāde sassuyā abhivādayi
maddī ahañhi te ayye pāde vandāmi te suṇhāti
tesaṃ phussatideviṃ vanditvā ṭhitakāle puttakā kumārakumārikāhi parivutā āgamiṃsu maddī ca tesaṃ āgamanamaggaṃ olokentīyeva aṭṭhāsi sā te sotthinā āgacchante disvā sakabhāvena  saṇṭhātuṃ  asakkontī taruṇavacchā viya gāvī paridevamānā tato pāyāsi tepi taṃ disvā paridevantā mātarābhimukhāva padhāviṃsu tamatthaṃ pakāsento satthā āha 

 maddiñca puttakā disvā dūrato sotthimāgatā
kandantā mabhidhāviṃsu vacchabālāva mātaraṃ

 maddī ca puttake disvā dūrato sotthimāgate
vāruṇīva pavedhentī thanadhārābhisiñcathāti
tattha ti kandantā abhidhāviṃsu ti yakkhāviṭṭhā ikkhaṇikā viya pavedhamānā thanadhārā abhisiñcathāti
sā kira mahāsaddena paridevitvā kampamānā visaññī hutvā dīghato pathaviyaṃ pati kumārāpi vegenāgantvā visaññino hutvā mātu upariyeva patiṃsu tasmiṃ khaṇe tassā dvīhi thanehi dve khīradhārā nikkhamitvā tesaṃ mukheyeva pavisiṃsu sace kira ettako assāso nābhavissa dve kumārā sukkhahadayā hutvā addhā nassissanti vessantaropi piyaputte disvā sokaṃ sandhāretuṃ asakkonto visaññī hutvā tattheva pati mātāpitaropissa visaññino hutvā tattheva patiṃsu tathā sahajātā saṭṭhisahassā amaccā taṃ kāruññaṃ passantesu ekopi sakabhāvena saṇṭhātuṃ nāsakkhi sakalaṃ assamapadaṃ yugantavātena pamadditaṃ viya sālavanaṃ ahosi tasmiṃ khaṇe pabbatā nadiṃsu mahāpathavī kampi mahāsamuddo saṅkhubhi sineru girirājā onami cha kāmāvacaradevalokā ekakolāhalā ahesuṃ
sakko devarājā cha khattiyā saparisā visaññino jātā tesu ekopi uṭṭhāya kassaci sarīre udakaṃ siñcituṃ samattho nāma natthi ahaṃ dāni imesaṃ pokkharavassaṃ vassāpessāmīti cintetvā chakhattiyasamāgame pokkharavassaṃ vassāpesi tattha ye temitukāmā te tementi atemitukāmānaṃ upari ekabindumattampi na patati padumapattato udakaṃ viya nivattitvā gacchati iti pokkharavane patitaṃ  vassaṃ viya taṃ vassaṃ ahosi cha khattiyā  assāsaṃ paṭilabhiṃsu mahājano tampi disvā aho acchariyaṃ aho abbhutaṃ evarūpe ñātisamāgame pokkharavassaṃ vassi mahāpathavī kampīti acchariyaṃ pavedesi tamatthaṃ pakāsento satthā āha 

 samāgatānaṃ  ñātīnaṃ mahāghoso ajāyatha
pabbatā samanādiṃsu mahī pakampitā ahu

 vuṭṭhidhāraṃ pavattento devo pāvassi tāvade
atha vessantaro rājā ñātīhi samagacchatha

 nattāro suṇisā putto rājā devī ca ekato
yadā samāgatā āsuṃ tadāsi lomahaṃsanaṃ

 pañjalikā tassa yācanti rodantā bherave vane
vessantarañca maddiñca sabbe raṭṭhā samāgatā
tvaṃ nosi issaro rājā rajjaṃ kāretha no ubhoti
tattha ti kāruññaghoso ti sabbe nāgarā ceva negamā ca jānapadā ca paggahitañjalikā hutvā ti tassa pādesu patitvā roditvā kanditvā deva tvaṃ no sāmi issaro pitā te idheva abhisiñcitvā nagaraṃ netukāmo kulasantakaṃ setacchattaṃ paṭicchathāti yāciṃsu


taṃ sutvā mahāsatto pitarā saddhiṃ sallapanto imaṃ gāthamāha 

 dhammena rajjaṃ kārentaṃ raṭṭhā pabbājayittha maṃ
tvañca jānapadā ceva negamā ca samāgatāti
tato  rājā puttaṃ attano dosaṃ khamāpento āha 

 dukkaṭañca  hi no putta bhūnahaccaṃ kataṃ mayā
yohaṃ sivīnaṃ vacanā pabbājesimadūsakanti
imaṃ gāthaṃ vatvā attano dukkhaharaṇatthaṃ puttaṃ yācanto itaraṃ gāthamāha 

 yena kenaci vaṇṇena pitu dukkhaṃ udabbahe
mātu bhaginiyā cāpi api pāṇehi attanoti
tattha ti hareyya ti tāta puttena nāma jīvitaṃ pariccajitvāpi mātāpitūnaṃ sokadukkhaṃ haritabbaṃ tasmā mama dosaṃ hadaye akatvā mama vacanaṃ karohi imaṃ isiliṅgaṃ hāretvā rājavesaṃ gaṇha tātāti iminā kira naṃ adhippāyenevamāha
bodhisatto  rajjaṃ kāretukāmopi ettake pana akathite garukaṃ nāma na hotīti kathesi mahāsatto sādhūti sampaṭicchi athassa adhivāsanaṃ viditvā sahajātā saṭṭhisahassā amaccā nahānakālo mahārāja rajojallaṃ pavāhayāti vadiṃsu atha ne mahāsatto thokaṃ adhivāsethāti vatvā paṇṇasālaṃ pavisitvā isibhaṇḍaṃ omuñcitvā paṭisāmetvā saṅkhavaṇṇasāṭakaṃ nivāsetvā paṇṇasālato nikkhamitvā idaṃ mayā nava māse aḍḍhamāsañca vasantena samaṇadhammassa kataṭṭhānaṃ pāramīkūṭaṃ gaṇhantena mayā dānaṃ datvā mahāpathaviyā kampāpitaṭṭhānanti paṇṇasālaṃ tikkhattuṃ padakkhiṇaṃ katvā pañcapatiṭṭhitena vanditvā aṭṭhāsi athassa kappakādayo kesamassukammādīni kariṃsu tamenaṃ sabbābharaṇabhūsitaṃ devarājānamiva virocamānaṃ rajje abhisiñciṃsu tena vuttaṃ 

 tato vessantaro rājā rajojallaṃ pavāhayi
rajojallaṃ pavāhetvā saṅkhavaṇṇaṃ adhārayīti
tattha ti hāresi hāretvā ca pana rājavesaṃ gaṇhīti attho
athassa yaso mahā ahosi olokitaolokitaṭṭhānaṃ kampati mukhamaṅgalikā mukhamaṅgalāni ghosayiṃsu sabbatūriyāni paggaṇhiṃsu mahāsamuddakucchiyaṃ  meghagajjitaghoso viya tūriyaghoso ahosi hatthiratanaṃ alaṅkaritvā upānayiṃsu so khaggaratanaṃ bandhitvā hatthiratanaṃ  abhiruhi tāvadeva naṃ sahajātā saṭṭhisahassā amaccā sabbālaṅkārappaṭimaṇḍitā parivārayiṃsu sabbakaññāyo maddidevimpi nahāpetvā alaṅkaritvā abhisiñciṃsu sīse ca panassā abhisekaudakaṃ abhisiñcamānā vessantaro taṃ pāletūtiādīni maṅgalāni vadiṃsu tamatthaṃ pakāsento satthā āha 

 sīsaṃ nhāto sucivattho sabbābharaṇabhūsito
paccayaṃ nāgamāruyha khaggaṃ bandhi parantapaṃ

 tato saṭṭhisahassāni yodhino cārudassanā
sahajātā pakiriṃsu nandayantā rathesabhaṃ

 tato  maddimpi nhāpesuṃ sivikaññā samāgatā
vessantaro taṃ pāletu jālī kaṇhājinā cubho
athopi taṃ mahārājā sañjayo abhirakkhatūti
tattha ti taṃ attano jātadivase uppannaṃ hatthināgaṃ nti amittatāpanaṃ ti parivārayiṃsu ti tosentā ti sivirañño pajāpatiyo sannipatitvā gandhodakena nhāpesuṃ ti ime te puttāpi mātaraṃ rakkhantūti

 idañca paccayaṃ laddhā pubbe saṃklesamattano
ānandiyaṃ ācariṃsu ramaṇīye giribbaje

 idañca paccayaṃ laddhā pubbe saṃklesamattano
ānandi vittā sumanā putte saṅgamma lakkhaṇā

 idañca paccayaṃ laddhā pubbe saṃklesamattano
ānandi vittā patītā saha puttehi lakkhaṇāti
tattha ti bhikkhave vessantaro maddī ca idañca paccayaṃ laddhā imaṃ patiṭṭhaṃ  labhitvā rajje patiṭṭhahitvāti attho ti ito  pubbe attano vanavāsasaṃklesañca anussaritvā ti ramaṇīye vaṅkagirikucchimhi vessantarassa rañño āṇāti kañcanalatāvinaddhaṃ ānandabheriṃ carāpetvā ānandachaṇaṃ ācariṃsu ti lakkhaṇasampannā maddī putte saṅgamma sampāpuṇitvā vittā sumanā hutvā ativiya nandīti attho ti somanassā hutvā
evaṃ patītā hutvā ca pana putte āha 

 ekabhattā pure āsiṃ niccaṃ thaṇḍilasāyinī
iti metaṃ vataṃ āsi tumhaṃ kāmā hi puttakā

 taṃ me vataṃ samiddhajja tumhe saṅgamma puttakā
mātujampi taṃ pāletu pitujampi ca puttaka
athopi taṃ mahārājā sañjayo abhirakkhatu

 yaṃ kiñcitthi kataṃ puññaṃ mayhañceva pitucca te
sabbena tena kusalena ajaro amaro bhavāti
tattha ti puttakā ahaṃ tumhākaṃ kāmā tumhe patthayamānā pure tumhesu brāhmaṇena nītesu ekabhattaṃ bhuñjitvā bhūmiyaṃ sayiṃ iti me tumhākaṃ kāmā etaṃ vataṃ āsīti vadati ti taṃ me vataṃ ajja samiddhaṃ ti puttajāli taṃ mātujātaṃ somanassampi pitujātaṃ somanassampi pāletu mātāpitūnaṃ santakaṃ puññaṃ taṃ pāletūti attho tenevāha nti
phussatīpi  devī ito paṭṭhāya mama suṇhā imāneva vatthāni nivāsetu imāni ābharaṇāni dhāretūti suvaṇṇasamugge pūretvā pahiṇi tamatthaṃ pakāsento satthā āha 

 kappāsikañca koseyyaṃ khomakoṭumbarāni ca
sassu suṇhāya pāhesi yehi maddī asobhatha

 tato  hemañca kāyūraṃ gīveyyaṃ ratanāmayaṃ
sassu suṇhāya pāhesi yehi maddī asobhatha

 tato hemañca kāyūraṃ aṅgadaṃ maṇimekhalaṃ
sassu suṇhāya pāhesi yehi maddī asobhatha

 uṇṇataṃ mukhaphullañca nānāratte ca māṇike
sassu suṇhāya pāhesi yehi maddī asobhatha

 uggatthanaṃ giṅgamakaṃ mekhalaṃ pāṭipādakaṃ
sassu suṇhāya pāhesi yehi maddī asobhatha

 suttañca suttavajjañca upanijjhāya seyyasi
asobhatha rājaputtī devakaññāva nandane

 sīsaṃ nhātā sucivatthā sabbālaṅkārabhūsitā
asobhatha rājaputtī tāvatiṃseva accharā

 kadalīva vātacchupitā jātā cittalatāvane
antāvaraṇasampannā rājaputtī asobhatha

 sakuṇī mānusinīva jātā cittapattā patī
nigrodhapakkabimboṭṭhī rājaputtī asobhathāti
tattha nti suvaṇṇamayaṃ vanakhajjūriphalasaṇṭhānaṃ gīvāpasādhanameva nti aparampi ratanamayaṃ gīveyyaṃ nti aṅgadābharaṇañca maṇimayamekhalañca nti ekaṃ nalāṭapasādhanaṃ nti nalāṭante tilakamālābharaṇaṃ ti nānāvaṇṇe ti maṇimaye nti etānipi dve ābharaṇāni nti suvaṇṇarajatamayaṃ mekhalaṃ nti pādapasādhanaṃ ti suttārūḷhañca asuttārūḷhañca pasādhanaṃ pāḷiyaṃ pana suppañca suppavajjañcāti  likhitaṃ ti etaṃ suttārūḷhañca asuttārūḷhañca ābharaṇaṃ taṃ taṃ ūnaṭṭhānaṃ oloketvā alaṅkaritvā ṭhitā seyyasī uttamarūpadharā maddī devakaññāva nandane asobhatha ti cittalatāvane jātā vātasamphuṭṭhā suvaṇṇakadalī viya taṃ divasaṃ sā vijambhamānā asobhatha  ti bimbaphalasadisehi rattadantāvaraṇehi samannāgatā ti yathā mānusiyā sarīrena  jātā mānusinī nāma sakuṇī cittapattā ākāse uppatamānā pakkhe pasāretvā gacchantī sobhati evaṃ sā rattoṭṭhatāya nigrodhapakkabimbaphalasadisaoṭṭhehi asobhatha
saṭṭhisahassā amaccā maddiṃ abhiruhanatthāya sabbālaṅkārappaṭimaṇḍitaṃ nātivaddhaṃ sattisarapahārakkhamaṃ ekaṃ taruṇahatthiṃ upanāmesuṃ tena vuttaṃ 

 tassā ca nāgamānesuṃ nātivaddhaṃva kuñjaraṃ
sattikkhamaṃ sarakkhamaṃ īsādantaṃ urūḷhavaṃ

 sā maddī nāgamāruhi nātivaddhaṃva kuñjaraṃ
sattikkhamaṃ sarakkhamaṃ īsādantaṃ urūḷhavanti
tattha ti bhikkhave tassāpi maddiyā sabbālaṅkārappaṭimaṇḍitaṃ katvā nātivaddhaṃ sattisarapahārakkhamaṃ ekaṃ taruṇahatthiṃ upanesuṃ ti varahatthipiṭṭhiṃ abhiruhi
iti te ubhopi mahantena yasena khandhāvāraṃ agamaṃsu sañjayarājā dvādasahi akkhobhiṇīhi saddhiṃ māsamattaṃ pabbatakīḷaṃ vanakīḷaṃ kīḷi mahāsattassa tejena tāvamahante araññe koci vāḷamigo vā pakkhī vā kañci na viheṭhesi tamatthaṃ pakāsento satthā āha 

 sabbamhi taṃ araññamhi yāvantettha migā ahuṃ
vessantarassa tejena naññamaññaṃ viheṭhayuṃ

 sabbamhi taṃ araññamhi yāvantettha dijā ahuṃ
vessantarassa tejena naññamaññaṃ viheṭheyuṃ

 sabbamhi  taṃ araññamhi yāvantettha migā ahuṃ
ekajjhaṃ sannipātiṃsu vessantare payātamhi
sivīnaṃ raṭṭhavaḍḍhane

 sabbamhi  taṃ araññamhi yāvantettha dijā ahuṃ
ekajjhaṃ sannipātiṃsu vessantare payātamhi
sivīnaṃ raṭṭhavaḍḍhane

 sabbamhi taṃ araññamhi yāvantettha migā ahuṃ
nāssu mañjū nikūjiṃsu vessantare payātamhi
sivīnaṃ raṭṭhavaḍḍhane

 sabbamhi taṃ araññamhi yāvantettha dijā ahuṃ
nāssu mañjū nikūjiṃsu vessantare payātamhi
sivīnaṃ raṭṭhavaḍḍhaneti
tattha ti yāvanto ettha ti ekasmiṃ ṭhāne sannipatiṃsu sannipatitvā ca pana ito paṭṭhāya idāni amhākaṃ aññamaññaṃ lajjā vā hirottappaṃ vā saṃvaro vā na bhavissatīti domanassapattā ahesuṃ ti mahāsattassa viyogadukkhitā madhuraṃ ravaṃ pubbe viya na raviṃsu
sañjayanarindo  māsamattaṃ pabbatakīḷaṃ vanakīḷaṃ kīḷitvā senāpatiṃ pakkosāpetvā tāta ciraṃ no araññe vuttaṃ kiṃ te mama puttassa gamanamaggo alaṅkatoti pucchitvā āma deva kālo vo gamanāyāti vutte vessantarassa ārocāpetvā senaṃ ādāya nikkhami vaṅkagirikucchito yāva jetuttaranagarā saṭṭhiyojanaṃ alaṅkatamaggaṃ mahāsatto mahantena parivārena saddhiṃ paṭipajji tamatthaṃ pakāsento satthā āha 

 paṭiyatto rājamaggo vicitto pupphasanthato
vasi vessantaro yattha yāvatāva jetuttarā

 tato  saṭṭhisahassāni yodhino cārudassanā
samantā parikiriṃsu vessantare payātamhi
sivīnaṃ raṭṭhavaḍḍhane

 orodhā  ca kumārā ca vesiyānā ca brāhmaṇā
samantā parikiriṃsu vessantare payātamhi
sivīnaṃ raṭṭhavaḍḍhane

 hatthārohā anīkaṭṭhā rathikā pattikārakā
samantā parikiriṃsu vessantare payātamhi
sivīnaṃ raṭṭhavaḍḍhane

 samāgatā jānapadā negamā ca samāgatā
samantā parikiriṃsu vessantare payātamhi
sivīnaṃ raṭṭhavaḍḍhane

 karoṭiyā cammadharā illīhatthā suvammino
purato paṭipajjiṃsu vessantare payātamhi
sivīnaṃ raṭṭhavaḍḍhaneti
tattha ti visākhāpuṇṇamapūjākāle viya alaṅkato ti kadalipuṇṇaghaṭadhajapaṭākādīhi vicitto ti lājāpañcamakehi pupphehi santhato ti yasmiṃ vaṅkapabbate vessantaro vasati tato paṭṭhāya yāva jetuttaranagarā nirantaraṃ alaṅkatappaṭiyattova ti sīsakaroṭīti laddhanāmāya sīse paṭimukkakaroṭikā yodhā ti kaṇḍavāraṇacammadharā ti vicitrāhi jālikāhi suṭṭhu vammikā ti mattahatthīsupi āgacchantesu anivattino sūrayodhā rañño vessantarassa purato paṭipajjiṃsu
rājā saṭṭhiyojanamaggaṃ dvīhi māsehi atikkamma jetuttaranagaraṃ patto alaṅkatappaṭiyattanagaraṃ pavisitvā pāsādaṃ abhiruhi tamatthaṃ pakāsento satthā āha 

 te  pāvisuṃ puraṃ rammaṃ mahāpākāratoraṇaṃ
upetaṃ annapānehi naccagītehi cūbhayaṃ

 vittā  jānapadā āsuṃ negamā ca samāgatā
anuppatte kumāramhi sivīnaṃ raṭṭhavaḍḍhane

 celukkhepo avattittha āgate dhanadāyake
nandiṃ pavesi nagare bandhanā mokkho aghosathāti
tattha nti mahantehi pākārehi ca toraṇehi ca samannāgataṃ nti naccehi ca gītehi ca ubhayehi samannāgataṃ ti tuṭṭhā somanassappattā ti mahājanassa dhanadāyake mahāsatte āgate ti vessantarassa mahārājassa āṇāti nagare nandibherī cari ti sabbasattānaṃ bandhanā mokkho ghosito antamaso biḷāraṃ upādāya vessantaramahārājā sabbasatte bandhanā vissajjāpesi
so nagaraṃ paviṭṭhadivaseyeva paccūsakāle cintesi ye vibhātāya rattiyā mama āgatabhāvaṃ sutvā yācakā āgamissanti tesāhaṃ kiṃ dassāmīti tasmiṃ khaṇe sakkassa bhavanaṃ uṇhākāraṃ dassesi so āvajjento taṃ kāraṇaṃ ñatvā tāvadeva rājanivesanassa purimavatthuñca pacchimavatthuñca kaṭippamāṇaṃ pūrento ghanamegho viya sattaratanavassaṃ vassāpesi sakalanagare jāṇuppamāṇaṃ vassāpesi punadivase mahāsatto tesaṃ tesaṃ kulānaṃ purimapacchimavatthūsu vuṭṭhadhanaṃ tesaṃ tesaññeva hotūti dāpetvā avasesaṃ āharāpetvā attano gehavatthusmiṃ saddhiṃ dhanena koṭṭhāgāresu okirāpetvā dānamukhe ṭhapesi tamatthaṃ pakāsento satthā āha 

 jātarūpamayaṃ vassaṃ devo pāvassi tāvade
vessantare paviṭṭhamhi sivīnaṃ raṭṭhavaḍḍhane

 tato vessantaro rājā dānaṃ datvāna khattiyo
kāyassa bhedā sappañño saggaṃ so upapajjathāti
tattha ti tato cuto dutiyacittena tusitapure uppajjīti

satthā imaṃ gāthāsahassappaṭimaṇḍitaṃ mahāvessantaradhammadesanaṃ āharitvā jātakaṃ samodhānesi  tadā jūjako devadatto ahosi amittatāpanā ciñcamāṇavikā cetaputto channo accutatāpaso sāriputto sakko anuruddho sañcayanarindo suddhodanamahārājā phussatī devī sirimahāmāyā maddī devī rāhulamātā jālikumāro rāhulo kaṇhājinā uppalavaṇṇā sesaparisā buddhaparisā mahāvessantaro rājā pana ahameva sammāsambuddho ahosinti



