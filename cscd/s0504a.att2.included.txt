


 dukanipātassa  paṭhame ti gaṇanaparicchedo ti paricchinnadhammanidassanaṃ ti dvīhi akusaladhammehi ti yutto ti imasmiṃyeva attabhāve ti catūsupi iriyāpathesu kilesadukkhena ceva kāyikacetasikadukkhena ca dukkhaṃ viharati nti cittūpaghātena ceva kāyūpaghātena ca savighātaṃ nti kilesūpāyāsena ceva sarīrakhedena ca balavaāyāsavasena saupāyāsaṃ nti kilesapariḷāhena ceva kāyapariḷāhena ca sapariḷāhaṃ ti upādinnakkhandhapariccāgā ti tadanantaraṃ abhinibbattakkhandhaggahaṇe atha vā ti jīvitindriyupacchedā ti cutito uddhaṃ ti duggatisaṅkhātānaṃ catunnaṃ apāyānaṃ aññatarā gati icchitabbā avassaṃbhāvinīti attho
ti apihitadvāro kattha pana aguttadvāroti āha ti tena manacchaṭṭhānaṃ indriyānaṃ asaṃvaramāha paṭiggahaṇaparibhogavasena bhojane mattaṃ na jānātīti  indriyesu aguttadvāratāya bhojane amattaññutāyātipi paṭhanti
kathaṃ  indriyesu aguttadvāratā kathaṃ vā guttadvāratāti kiñcāpi hi cakkhundriye saṃvaro vā asaṃvaro vā natthi na hi cakkhupasādaṃ nissāya sati vā muṭṭhassaccaṃ vā uppajjati apica yadā rūpārammaṇaṃ cakkhussa āpāthaṃ āgacchati tadā bhavaṅge dvikkhattuṃ uppajjitvā niruddhe kiriyāmanodhātu āvajjanakiccaṃ sādhayamānā uppajjitvā nirujjhati tato  cakkhuviññāṇaṃ dassanakiccaṃ tato vipākamanodhātu sampaṭicchanakiccaṃ tato vipākāhetukamanoviññāṇadhātu santīraṇakiccaṃ tato kiriyāhetukamanoviññāṇadhātu voṭṭhabbanakiccaṃ sādhayamānā uppajjitvā nirujjhati tadanantaraṃ javanaṃ javati tathāpi neva bhavaṅgasamaye na āvajjanādīnaṃ aññatarasamaye  saṃvaro vā asaṃvaro vā atthi javanakkhaṇe pana sace dussīlyaṃ vā muṭṭhassaccaṃ vā aññāṇaṃ vā akkhanti vā kosajjaṃ vā uppajjati asaṃvaro hoti evaṃ hontopi so cakkhudvāre asaṃvaroti vuccati kasmā yasmā tasmiṃ sati dvārampi aguttaṃ hoti bhavaṅgampi āvajjanādīni vīthicittānipi yathā kiṃ yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo susaṃvutā tathāpi antonagare sabbaṃ bhaṇḍaṃ arakkhitaṃ agopitameva hoti nagaradvārehi pavisitvā corā yadicchanti taṃ hareyyuṃ evameva javane dussīlyādīsu uppannesu tasmiṃ asaṃvare satidvārampi aguttaṃ hoti bhavaṅgampi āvajjanādīni vīthicittānipi tasmiṃ pana asati javane sīlādīsu uppannesu dvārampi guttaṃ hoti bhavaṅgampi āvajjanādīni vīthicittānipi yathā kiṃ yathā nagaradvāresu saṃvutesu kiñcāpi antogharadvārādayo asaṃvutā tathāpi antonagare sabbaṃ bhaṇḍaṃ surakkhitaṃ sugopitameva hoti nagaradvāresu hi pihitesu corānaṃ paveso natthi evameva javane sīlādīsu uppannesu dvārampi guttaṃ hoti bhavaṅgampi āvajjanādīni vīthicittānipi tasmā javanakkhaṇe uppajjamānopi cakkhudvāre saṃvaroti vuccati sesadvāresupi eseva nayo evaṃ indriyesu aguttadvāratā guttadvāratā ca veditabbā
kathaṃ pana bhojane amattaññū kathaṃ vā mattaññūti  yo hi puggalo mahiccho hutvā paṭiggahaṇe mattaṃ na jānāti mahicchapuggalo hi yathā nāma kacchapuṭavāṇijo piḷandhanabhaṇḍakaṃ hatthena gahetvā ucchaṅgepi pakkhipitabbayuttakaṃ pakkhipitvā mahājanassa passantasseva asukaṃ gaṇhatha asukaṃ gaṇhathāti mukhena ugghoseti evameva appamattakampi attano sīlaṃ vā ganthaṃ vā dhutaṅgaguṇaṃ vā antamaso araññavāsamattakampi mahājanassa jānantasseva sambhāveti sambhāvetvā ca pana sakaṭehipi upanīte paccaye alanti avatvā paṭiggaṇhāti tayo hi pūretuṃ na sakkā aggi upādānena samuddo udakena mahiccho paccayehīti 
aggikkhandho samuddo ca mahiccho cāpi puggalo
bahuke paccaye dinne tayopete na pūrayeti
mahicchapuggalo  hi vijātamātuyāpi manaṃ gaṇhituṃ na sakkoti evarūpo hi anuppannaṃ lābhaṃ na uppādeti uppannalābhato ca parihāyati evaṃ tāva paṭiggahaṇe amattaññū hoti yo pana dhammena samena laddhampi āhāraṃ gadhito mucchito ajjhopanno anādīnavadassāvī anissaraṇapañño āharahatthakaalaṃsāṭakatatthavaṭṭakakākamāsakabhuttavamitakabrāhmaṇānaṃ aññataro viya ayoniso anupāyena yāvadatthaṃ udarāvadehakaṃ paribhuñjitvā seyyasukhaṃ passasukhaṃ middhasukhaṃ anuyutto viharati ayaṃ paribhoge amattaññū nāma
yo pana yadipi deyyadhammo bahu hoti dāyako appaṃ dātukāmo dāyakassa vasena appaṃ gaṇhāti deyyadhammo appo dāyako bahuṃ dātukāmo deyyadhammassa vasena appaṃ gaṇhāti deyyadhammo bahu dāyakopi bahuṃ dātukāmo attano thāmaṃ ñatvā pamāṇayuttameva gaṇhātīti evaṃ vuttassa paṭiggahaṇe pamāṇajānanassa ceva paṭisaṅkhā  yoniso āhāraṃ āhāreti neva davāya na madāyātiādinā (dha sa 1355) laddhañca piṇḍapātaṃ agadhito amucchito anajjhopanno ādīnavadassāvī nissaraṇapañño paribhuñjatīti ca ādinā nayena vuttassa paccavekkhitvā paṭisaṅkhānapaññāya jānitvā āhāraparibhuñjanasaṅkhātassa paribhoge pamāṇajānanassa ca vasena bhojane mattaññū hoti ayaṃ bhojane mattaññū nāma evaṃ bhojane amattaññutā mattaññutā ca hotīti veditabbaṃ
gāthāsu pana ntiādīsu cakkhatīti cakkhu rūpaṃ assādeti samavisamaṃ ācikkhantaṃ viya hotīti vā attho suṇātīti  ghāyatīti  jīvitanimittaṃ āhāraraso jīvitaṃ taṃ avhāyatīti  kucchitānaṃ āyoti  manate vijānātīti  porāṇā panāhu munātīti  nāḷiyā minamāno viya mahātulāya dhārayamāno viya ca ārammaṇaṃ vijānātīti attho evaṃ tāvettha padattho veditabbo
bhāvatthato pana duvidhaṃ cakkhu  maṃsacakkhu ca paññācakkhu ca tesu buddhacakkhu samantacakkhu ñāṇacakkhu dibbacakkhu dhammacakkhūti pañcavidhaṃ  tattha addasaṃ kho  ahaṃ bhikkhave buddhacakkhunā lokaṃ volokentoti (ma ni 1283) idaṃ buddhacakkhu nāma samantacakkhu vuccati sabbaññutaññāṇanti (cūḷava dhotakamāṇavapucchāniddesa 32) idaṃ samantacakkhu nāma cakkhuṃ udapādīti (saṃ ni 51081 mahāva 15) idaṃ ñāṇacakkhu nāma addasaṃ kho ahaṃ bhikkhave dibbena cakkhunā visuddhenāti (ma ni 1284) idaṃ dibbacakkhu nāma virajaṃ vītamalaṃ dhammacakkhuṃ udapādīti  (ma ni 2395 mahāva 16) idaṃ heṭṭhimamaggattayasaṅkhātaṃ dhammacakkhu nāma
pi duvidhaṃ  sasambhāracakkhu pasādacakkhūti tattha yvāyaṃ akkhikūpake patiṭṭhito heṭṭhā akkhikūpakaṭṭhikena upari bhamukaṭṭhikena  ubhato akkhikūṭehi anto matthaluṅgena bahiddhā akkhilomehi paricchinno maṃsapiṇḍo saṅkhepato catasso dhātuyo  vaṇṇo gandho raso ojāsambhavo saṇṭhānaṃ jīvitaṃ bhāvo kāyapasādo cakkhupasādoti cuddasa sambhārā vitthārato catasso dhātuyo taṃnissitā vaṇṇagandharasaojāsaṇṭhānasambhavāti imāni dasa catusamuṭṭhānikattā cattālīsaṃ honti jīvitaṃ bhāvo kāyapasādo cakkhupasādoti cattāri ekantakammasamuṭṭhānevāti imesaṃ catucattālīsāya rūpānaṃ vasena catucattālīsa sambhārā yaṃ loke setaṃ vaṭṭaṃ puthulaṃ visaṭaṃ vipulaṃ cakkhūti sañjānanto na cakkhuṃ sañjānāti vatthuṃ cakkhuto sañjānāti yo maṃsapiṇḍo akkhikūpake patiṭṭhito nhārusuttakena matthaluṅgena ābaddho yattha setampi atthi kaṇhampi lohitakampi pathavīpi āpopi tejopi vāyopi yaṃ semhussadattā setaṃ pittussadattā kaṇhaṃ ruhirussadattā lohitakaṃ pathavussadattā patthaddhaṃ āpussadattā paggharati tejussadattā pariḍayhati vāyussadattā sambhamati idaṃ sasambhāracakkhu nāma yo pana ettha sito ettha paṭibaddho catunnaṃ mahābhūtānaṃ upādāya pasādo idaṃ pasādacakkhu nāma idañhi cakkhuviññāṇādīnaṃ yathārahaṃ vatthudvārabhāvena pavattati
sotādīsupi sotaṃ dibbasotaṃ maṃsasotanti duvidhaṃ ettha dibbāya sotadhātuyā visuddhāya atikkantamānusikāya ubho sadde suṇātīti idaṃ dibbasotaṃ nāma maṃsasotaṃ pana sasambhārasotaṃ pasādasotanti duvidhantiādi sabbaṃ cakkhumhi vuttanayeneva veditabbaṃ tathā ghānajivhā kāyo pana copanakāyo karajakāyo samūhakāyo pasādakāyotiādinā bahuvidho tattha 
kāyena  saṃvutā dhīrā atho vācāya saṃvutāti (dha pa 234) 
ayaṃ copanakāyo nāma imamhā kāyā aññaṃ kāyaṃ abhinimminātīti (dī ni 1236 paṭi ma 314) ayaṃ karajakāyo nāma samūhakāyo pana viññāṇādisamūhavasena anekavidho āgato tathā hi cha ime āvuso viññāṇakāyātiādīsu  (ma ni 1101) viññāṇasamūho vutto cha phassakāyātiādīsu (dī ni 3323 ma ni 198) phassādisamūho  tathā kāyapassaddhi kāyalahutātiādīsu (dha sa 114) vedanākkhandhādayo idhekacco pathavikāyaṃ aniccato anupassati āpokāyaṃ tejokāyaṃ vāyokāyaṃ kesakāyaṃ lomakāyantiādīsu (paṭi ma 335) pathavādisamūho kāyena phoṭṭhabbaṃ phusitvāti (a ni 316) ayaṃ pasādakāyo idhāpi pasādakāyo veditabbo so hi kāyaviññāṇādīnaṃ yathārahaṃ vatthudvārabhāvena pavattati manoti pana kiñcāpi sabbaṃ viññāṇaṃ vuccati tathāpi dvārabhāvassa idhādhippetattā dvārabhūtaṃ sāvajjanaṃ bhavaṅgaṃ veditabbaṃ
ti yassa bhikkhuno etāni manacchaṭṭhāni dvārāni sativossaggena pamādaṃ āpannattā satikavāṭena apihitāni ti so bhikkhu vuttanayena bhojane amattaññū indriyesu ca saṃvararahito diṭṭhadhammikañca rogādivasena samparāyikañca duggatipariyāpannaṃ kāyadukkhaṃ rāgādikilesasantāpavasena icchāvighātavasena ca cetodukkhanti sabbathāpi dukkhameva adhigacchati pāpuṇāti yasmā cetadevaṃ tasmā duvidhenapi dukkhagginā idhaloke ca paraloke ca ḍayhamānena kāyena ḍayhamānena cetasā divā vā yadi vā rattiṃ niccakālameva tādiso puggalo dukkhameva viharati na tassa sukhavihārassa sambhavo vaṭṭadukkhānatikkame pana vattabbameva natthīti


 dutiye  vuttavipariyāyena attho veditabbo


 tatiye ti idha ceva samparāye ca tapanti vibādhenti viheṭhentīti tapanīyā tapanaṃ vā dukkhaṃ diṭṭhe ceva dhamme abhisamparāye ca tassa uppādanena ceva anubalappadānena  ca hitāti tapanīyā atha vā tapanti  tenāti tapanaṃ pacchānutāpo vippaṭisāroti attho tassa hetubhāvato hitāti tapanīyā ti akataṃ kalyāṇaṃ bhaddakaṃ puññaṃ etenāti akatakalyāṇo sesapadadvayaṃ tasseva vevacanaṃ puññañhi pavattihitatāya āyatiṃsukhatāya ca bhaddakaṭṭhena nti ca kucchitasalanādiatthena nti ca dukkhabhīrūnaṃ saṃsārabhīrūnañca rakkhanaṭṭhena nti ca vuccati ti kataṃ upacitaṃ pāpaṃ etenāti katapāpo sesapadadvayaṃ tasseva vevacanaṃ akusalakammañhi lāmakaṭṭhena nti ca attano pavattikkhaṇe vipākakkhaṇe ca ghorasabhāvatāya nti ca kilesehi dūsitabhāvena nti ca vuccati iti bhagavā dve dhammā tapanīyāti dhammādhiṭṭhānena uddisitvā akataṃ kusalaṃ dhammaṃ katañca akusalaṃ dhammaṃ puggalādhiṭṭhānena niddisi idāni tesaṃ tapanīyabhāvaṃ dassento ti āha cittasantāsena tappati anutappati anusocatīti attho
gāthāsu duṭṭhu caritaṃ kilesapūtikattā vā duṭṭhaṃ caritanti  kāyena duccaritaṃ kāyato vā pavattaṃ duccaritaṃ  evaṃ pi daṭṭhabbāni imāni ca kāyaduccaritādīni kammapathappattāni adhippetānīti yaṃ na kammapathappattaṃ akusalajātaṃ taṃ sandhāyāha nti tassattho  yampi ca aññaṃ kammapathabhāvaṃ appattattā nippariyāyena kāyakammādisaṅkhaṃ na labhati rāgādikilesasaṃsaṭṭhattā dosasahitaṃ akusalaṃ tampi katvāti attho nti niratiatthena nirassādaṭṭhena vā nirayanti laddhanāmaṃ sabbampi duggatiṃ ayasaṅkhātasukhappaṭikkhepena  vā sabbattha sugatiduggatīsu nirayadukkhaṃ  tādiso puggalo upagacchatīti evamettha attho daṭṭhabbo
ettha ca kāyaduccaritassa tapanīyabhāve nando yakkho nando  māṇavako nando goghātako dve bhātikāti etesaṃ vatthūni kathetabbāni te kira gāviṃ vadhitvā maṃsaṃ dve koṭṭhāse akaṃsu tato kaniṭṭho jeṭṭhaṃ āha  mayhaṃ dārakā bahū imāni me antāni dehīti atha naṃ jeṭṭho  sabbaṃ maṃsaṃ dvedhā vibhattaṃ puna kimaggahesīti paharitvā jīvitakkhayaṃ pāpesi nivattitvā ca naṃ olokento mataṃ disvā bhāriyaṃ vata mayā kataṃ svāhaṃ akāraṇeneva naṃ māresinti cittaṃ uppādesi athassa balavavippaṭisāro uppajji so ṭhitaṭṭhānepi nisinnaṭṭhānepi tadeva kammaṃ āvajjeti cittassādaṃ na labhati asitapītakhāyitampissa sarīre ojaṃ na pharati aṭṭhicammamattameva ahosi atha naṃ eko thero pucchi upāsaka tvaṃ ativiya kiso aṭṭhicammamatto jāto kīdiso te rogo udāhu  atthi kiñci tapanīyaṃ kammaṃ katanti so āma bhanteti sabbaṃ ārocesi athassa so bhāriyaṃ te upāsaka kammaṃ kataṃ anaparādhaṭṭhāne aparaddhanti āha so teneva kammunā kālaṃ katvā niraye nibbatti vacīduccaritassa pana suppabuddhasakkakokālikaciñcamāṇavikādīnaṃ vatthūni kathetabbāni manoduccaritassa ukkalajayabhaññādīnaṃ


 catutthe tatiye vuttavipariyāyena attho veditabbo


 pañcame ti pāpakaṃ nāma sīlaṃ sīlabhedakaro asaṃvaroti vadanti tattha yadi asaṃvaro asīlameva taṃdussīlyabhāvato kathaṃ sīlanti vuccati tatthāyaṃ adhippāyo siyā   yathā nāma loke adiṭṭhaṃ diṭṭhanti vuccati asīlavā sīlavāti evamidhāpi asīlampi asaṃvaropi  sīlanti voharīyati atha vā katame ca thapati akusalā sīlā akusalaṃ kāyakammaṃ akusalaṃ vacīkammaṃ pāpako ājīvoti (ma ni 2264) vacanato akusaladhammesupi attheva sīlasamaññā tasmā paricayavasena sabhāvasiddhi viya pakatibhūto sabbo samācāro sīlanti vuccati tattha yaṃ akosallasambhūtaṭṭhena akusalaṃ lāmakaṃ taṃ sandhāyāha pāpakena ca sīlenāti ti sabbāpi micchādiṭṭhiyo pāpikāva visesato pana ahetukadiṭṭhi akiriyadiṭṭhi natthikadiṭṭhīti imā tividhā diṭṭhiyo pāpikatarā tattha pāpakena sīlena samannāgato puggalo payogavipanno hoti pāpikāya diṭṭhiyā samannāgato āsayavipanno hoti evaṃ payogāsayavipanno puggalo nirayūpago hotiyeva tena vuttaṃ imehi kho bhikkhave dvīhi dhammehi samannāgato puggalo yathābhataṃ nikkhitto evaṃ nirayeti ettha ca dvīhi dhammehi samannāgatoti idaṃ lakkhaṇavacanaṃ daṭṭhabbaṃ na tantiniddeso yathā taṃ loke yadime byādhitā  siyuṃ imesaṃ idaṃ bhesajjaṃ dātabbanti aññesupi īdisesu ṭhānesu eseva nayo ti nippañño


 chaṭṭhe ti kāyasucaritādicatupārisuddhisīlena tañhi akhaṇḍādisīlabhāvena sayañca kalyāṇaṃ samathavipassanādikalyāṇaguṇāvahaṃ cāti bhaddakanti vuccati ti kammassakatāñāṇena ceva kammapathasammādiṭṭhiyā ca tattha bhaddakena sīlena payogasampanno hoti bhaddikāya diṭṭhiyā āsayasampanno iti payogāsayasampanno puggalo saggūpago hoti tena vuttaṃ  imehi kho bhikkhave dvīhi dhammehi samannāgato puggalo yathābhataṃ nikkhitto evaṃ saggeti ti paññavā sesaṃ suviññeyyameva


 sattame ti kilesānaṃ ātāpanaṭṭhena ātāpo vīriyaṃ so etassa atthīti ātāpī na ātāpī anātāpī sammappadhānavirahito kusītoti vuttaṃ hoti ottāpo vuccati pāputrāso so etassa atthīti ottāpī na ottāpī  ottāparahito atha vā ātāpappaṭipakkho anātāpo kosajjaṃ so assa atthīti anātāpī yaṃ na ottapati ottappitabbena na ottapati pāpakānaṃ akusalānaṃ dhammānaṃ samāpattiyāti evaṃ vuttaṃ taṃ anottappaṃ anottāpo so assa atthīti anottāpīti evamettha attho veditabbo
ti anaraho ti ariyamaggatthāya ti kilesānaṃ accantavūpasamāya amatamahānibbānāya ti arahattaphalassa tañhi uttaritarassa abhāvato anuttaraṃ catūhi yogehi anupaddutattā khemaṃ nibbhayanti yogakkhemanti ca  vuccati ti pattiyā ti vīriyavā so hi āraddhavīriyo viharati akusalānaṃ dhammānaṃ pahānāya kusalānaṃ dhammānaṃ upasampadāya thāmavā daḷhaparakkamo anikkhittadhuro kusalesu dhammesūti (dī ni 3345) evaṃ vuttena vīriyārambhena samannāgato kilesānaṃ accantameva ātāpanasīloti ātāpī ti yaṃ ottapati ottappitabbena ottapati pāpakānaṃ akusalānaṃ dhammānaṃ samāpattiyāti (dha sa 31) evaṃ vuttena ottappena samannāgatattā ottapanasīloti ottappī ayañhi ottāpīti vutto tadavinābhāvato hiriyā ca samannāgato eva hotīti hirottappasampanno aṇumattepi vajje bhayadassāvī sīlesu paripūrakārī hoti iccassa sīlasampadā dassitā ātāpīti  iminā nayenassa kilesaparitāpitādīpanena samathavipassanābhāvanānuyuttatā dassitā yathāvuttañca vīriyaṃ saddhāsatisamādhipaññāhi vinā na hotīti vimuttiparipācakāni saddhāpañcamāni indriyāni atthato vuttāneva honti tesu ca siddhesu anicce aniccasaññā anicce dukkhasaññā dukkhe anattasaññā pahānasaññā virāgasaññā nirodhasaññāti cha nibbedhabhāgiyā saññā siddhā evāti evaṃ imehi dvīhi dhammehi samannāgatassa lokiyānaṃ  sīlasamādhipaññānaṃ sijjhanato maggaphalanibbānādhigamassa bhabbataṃ dassento ti āha
gāthāsu ti micchāvitakkabahulatāya kāmabyāpādavihiṃsāvitakkasaṅkhātehi kucchitehi pāpadhammehi sito sambandho yuttoti kusīto kucchitaṃ vā sīdati sammāpaṭipattito avasīdatīti kusīto da-kārassa ta-kāraṃ katvā ti nibbīriyo catūsupi iriyāpathesu vīriyakaraṇarahito anussāhasaṃhananasabhāvassa cittālasiyassa thinassa asattivighātasabhāvassa kāyālasiyassa middhassa ca abhiṇhappavattiyā  pāpajigucchanalakkhaṇāya hiriyā abhāvena tappaṭipakkhena ahirikena samannāgatattā ca  hirottappavīriyānaṃ abhāveneva sammāpaṭipattiyaṃ natthi etassa ādaroti  ubhayathāpi tathā dhammapuggalena duvidhakiriyākaraṇena anādaro nti phusituṃ nti sambodhisaṅkhātaṃ uttamaṃ arahattaṃ adhigantuṃ abhabboti attho
ti cirakatacirabhāsitānaṃ anussaraṇe samatthassa satinepakkassa bhāvena catusatipaṭṭhānayogena satimā ti sattaṭṭhāniyasampajaññasaṅkhātena ceva kammaṭṭhānapariharaṇapaññāsaṅkhātena ca nepakkena samannāgatattā nipako ti ārammaṇūpanijjhānena lakkhaṇūpanijjhānena cāti dvīhipi jhānehi jhāyī ti divasaṃ caṅkamena nisajjāya āvaraṇiyehi  dhammehi  cittaṃ parisodhetītiādinā nayena kammaṭṭhānabhāvanāya appamatto ti jātiyā ceva jarāya ca satte saṃyojetīti saṃyojananti laddhanāmaṃ kāmarāgādikaṃ dasavidhampi kilesajātaṃ anusayasamugghātavasena mūlato chinditvā atha vā ti jātijarāya saṃyojanaṃ chinditvā yassa hi saṃyojanāni acchinnāni tassa jātijarāya acchedo asamugghātova yassa pana tāni chinnāni tassa jātijarāpi chinnāva kāraṇassa samugghātitattā tasmā saṃyojanaṃ chindanto eva jātijarāpi chindati tena vuttaṃ saṃyojanaṃ jātijarāya  chetvāti ti imasmiṃyeva attabhāve aggamaggaṃ arahattaṃ vā phuse pāpuṇeyya


 aṭṭhame nti ettha iti paṭisedhe nipāto tassa vussatīti iminā sambandho kāro padasandhikaro -saddo ekamidāhaṃ bhikkhave samayaṃ ukkaṭṭhāyaṃ viharāmi subhagavane sālarājamūletiādīsu (ma ni 1501) nipātamattaṃ idaṃ kho taṃ bhikkhave appamattakaṃ oramattakaṃ sīlamattakantiādīsu (dī ni 127) yathāvutte āsannapaccakkhe āgato
idañhi taṃ jetavanaṃ isisaṅghanisevitaṃ
āvutthaṃ dhammarājena pītisañjananaṃ mamāti 
ādīsu (saṃ ni 148) vakkhamāne āsannapaccakkhe idhāpi vakkhamāneyeva āsannapaccakkhe daṭṭhabbo
-saddo 
kiṃ te vataṃ kiṃ pana brahmacariyaṃ
kissa suciṇṇassa ayaṃ vipāko
iddhī  jutī balavīriyūpapatti
idañca te nāga mahāvimānaṃ
ahañca  bhariyā ca manussaloke
saddhā ubho dānapatī ahumhā
opānabhūtaṃ me gharaṃ tadāsi
santappitā samaṇabrāhmaṇā ca
taṃ me vataṃ taṃ pana brahmacariyaṃ
tassa suciṇṇassa ayaṃ vipāko
iddhī jutī balavīriyūpapatti
idañca me dhīra mahāvimānanti (jā 2221592-1593 1595) 
imasmiṃ  puṇṇakajātake dāne āgato
kena pāṇi kāmadado kena pāṇi madhussavo
kena te brahmacariyena puññaṃ pāṇimhi ijjhati
tena pāṇi kāmadado tena pāṇi madhussavo
tena me brahmacariyena puññaṃ pāṇimhi ijjhatīti (pe va 275 277) 
imasmiṃ aṅkurapetavatthusmiṃ veyyāvacce idaṃ kho taṃ bhikkhave tittiriyaṃ nāma brahmacariyaṃ ahosīti (cūḷava 311) imasmiṃ tittirajātake pañcasikkhāpadasīle taṃ kho pana pañcasikha brahmacariyaṃ neva nibbidāya na virāgāya yāvadeva brahmalokūpapattiyāti (dī ni 2329) imasmiṃ mahāgovindasutte brahmavihāre pare abrahmacārī bhavissanti mayamettha brahmacārino bhavissāmāti (ma ni 183) sallekhasutte methunaviratiyaṃ
mayañca  bhariyā nātikkamāma
amhe ca bhariyā nātikkamanti
aññatra tāhi brahmacariyaṃ carāma
tasmā hi amhaṃ daharā na mīyareti (jā 11097) 
mahādhammapālajātake sadārasantose abhijānāmi kho panāhaṃ sāriputta caturaṅgasamannāgataṃ brahmacariyaṃ  caritā  tapassī sudaṃ homīti (ma ni 1155) lomahaṃsasutte vīriye
hīnena brahmacariyena khattiye upapajjati
majjhimena ca devattaṃ uttamena visujjhatīti (jā 1875) 
nimijātake attadamanavasena kate aṭṭhaṅgikauposathe idaṃ kho pana pañcasikha brahmacariyaṃ ekantanibbidāya virāgāya ayameva ariyo aṭṭhaṅgiko maggoti (dī ni 2329) mahāgovindasutteyeva ariyamagge tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāva devamanussehi suppakāsitanti (dī ni 3174) pāsādikasutte sikkhattayasaṅgahe sakalasmiṃ sāsane idhāpi ariyamagge sāsane ca vattati
ti  vasīyati carīyatīti attho nti aho ayyo sīlavā vattasampanno appiccho santuṭṭho mahiddhiko mahānubhāvotiādinā janassa sattalokassa vimhāpanatthaṃ nti evarūpassa nāma ayyassa dinnaṃ mahapphalaṃ bhavissatīti pasannacittehi kenattho kiṃ āharīyatūti manussehi vadāpanatthaṃ nti yvāyaṃ ākaṅkheyya ce bhikkhave bhikkhu lābhī assaṃ cīvarapiṇḍapātasenāsanagilānappaccayabhesajjaparikkhārānanti sīle-svevassa paripūrakārīti (ma ni 165) sīlānisaṃsabhāvena vutto catupaccayalābho yo ca catunnaṃ paccayānaṃ sakkaccadānasaṅkhāto ādarabahumānagarukaraṇasaṅkhāto ca sakkāro yo ca sīlasampanno bahussuto sutadharo āraddhavīriyotiādinā nayena uggatathutighosasaṅkhāto siloko brahmacariyaṃ carantānaṃ diṭṭhadhammiko ānisaṃso tadatthaṃ ti evaṃ brahmacariyavāse sati ayaṃ sīlavā kalyāṇadhammotiādinā maṃ jano jānātu sambhāvetūti  attano santaguṇavasena sambhāvanatthampi na idaṃ brahmacariyaṃ vussatīti sambandho
keci  pana nti pāpicchassa icchāpakatassa sato sāmantajappanairiyāpathanissitapaccayapaṭisevanasaṅkhātena tividhena kuhanavatthunā kuhanabhāvena janassa vimhāpanatthaṃ nti pāpicchasseva sato paccayatthaṃ parikathobhāsādivasena lapanabhāvena upalāpanabhāvena vā janassa lapanatthaṃ nti pāpicchasseva sato lābhādigarutāya lābhasakkārasilokasaṅkhātassa ānisaṃsaudayassa nipphādanatthaṃ ti pāpicchasseva sato asantaguṇasambhāvanādhippāyena iti evaṃ maṃ jano jānātūti na idaṃ brahmacariyaṃ vussatīti evamettha atthaṃ vadanti purimoyeva pana attho sārataro
ti ettha ti aññadatthe nipāto ti avadhāraṇe tena kuhanādito aññadatthāyeva pana idaṃ bhikkhave brahmacariyaṃ vussatīti dasseti idāni taṃ payojanaṃ dassento ti  āha tattha pañcavidho saṃvaro  pātimokkhasaṃvaro satisaṃvaro ñāṇasaṃvaro khantisaṃvaro vīriyasaṃvaroti
tattha iminā pātimokkhasaṃvarena upeto hoti samupetoti (vibha 511) hi ādinā nayena āgato ayaṃ  nāma yo sīlasaṃvaroti ca pavuccati rakkhati cakkhundriyaṃ cakkhundriye saṃvaraṃ āpajjatīti (dī ni 1213 ma ni 1295 saṃ ni 4239 a ni 316) āgato ayaṃ 
yāni sotāni lokasmiṃ (ajitāti bhagavā)
sati tesaṃ nivāraṇaṃ
sotānaṃ saṃvaraṃ brūmi
paññāyete pidhīyareti (su ni 1041) 
āgato  ayaṃ  khamo hoti sītassa uṇhassātiādinā (ma ni 124 a ni 4114 658) nayena āgato ayaṃ  uppannaṃ kāmavitakkaṃ nādhivāsetītiādinā (ma ni 126 a ni 4114 658) nayena āgato ayaṃ  atthato pana pāṇātipātādīnaṃ pajahanavasena vattapaṭivattānaṃ karaṇavasena ca pavattā cetanā viratiyo ca saṅkhepato sabbo kāyavacīsaṃyamo vitthārato sattannaṃ āpattikkhandhānaṃ avītikkamo sīlasaṃvaro sati eva satisaṃvaro satippadhānā vā kusalā khandhā ñāṇameva ñāṇasaṃvaro adhivāsanavasena adoso adosappadhānā vā tathā pavattā  kusalā khandhā khantisaṃvaro paññāti eke kāmavitakkādīnaṃ anadhivāsanavasena pavattaṃ vīriyameva vīriyasaṃvaro tesu paṭhamo kāyaduccaritādidussīlyassa saṃvaraṇato saṃvaro dutiyo muṭṭhassaccassa tatiyo aññāṇassa catuttho akkhantiyā pañcamo kosajjassa saṃvaraṇato pidahanato saṃvaroti veditabbo evametassa saṃvarassa atthāya saṃvaratthaṃ saṃvaranipphādanatthanti attho
pahānampi pañcavidhaṃ  tadaṅgappahānaṃ vikkhambhanappahānaṃ samucchedappahānaṃ paṭippassaddhippahānaṃ nissaraṇappahānanti tattha yaṃ vattabbaṃ taṃ heṭṭhā ekakanipāte paṭhamasuttavaṇṇanāyaṃ vuttameva tassa pana pañcavidhassapi tathā tathā rāgādikilesānaṃ  paṭinissajjanaṭṭhena samatikkamanaṭṭhena vā pahānassa atthāya pahānatthaṃ pahānasādhanatthanti attho tattha saṃvarena kilesānaṃ cittasantāne pavesananivāraṇaṃ pahānena pavesananivāraṇañceva samugghāto cāti vadanti ubhayenāpi pana yathārahaṃ ubhayaṃ sampajjatīti daṭṭhabbaṃ sīlādidhammā eva hi saṃvaraṇato saṃvaro pajahanato pahānanti
gāthāsu nti ītiyo vuccanti upaddavā  diṭṭhadhammikā ca samparāyikā ca ītiyo hanati vināseti pajahatīti ītihaṃ anu ītihanti  sāsanabrahmacariyaṃ maggabrahmacariyañca atha vā ītīhi anatthehi  saddhiṃ hananti gacchanti pavattantīti ītihā taṇhādiupakkilesā natthi ettha ītihāti  ītihā vā yathāvuttenaṭṭhena titthiyasamayā tappaṭipakkhato idaṃ anītihaṃ anitihantipi pāṭho tassattho  itihāyanti dhammesu anekaṃsaggāhabhāvato vicikicchā itihaṃ nāma sammāsambuddhappaveditattā yathānusiṭṭhaṃ paṭipajjantānaṃ nikkaṅkhabhāvasādhanato natthi ettha itihanti  aparappaccayanti attho vuttañhetaṃ paccattaṃ veditabbo viññūhīti atakkāvacaroti ca gāthāsukhatthaṃ pana anītihanti dīghaṃ katvā paṭhanti
nibbānasaṅkhātaṃ ogadhaṃ patiṭṭhaṃ pāraṃ gacchatīti  vimuttirasattā ekanteneva nibbānasampāpakoti attho taṃ nibbānogadhagāminaṃ brahmacariyaṃ ti yo so samatiṃsa pāramiyo pūretvā sabbakilese bhinditvā anuttaraṃ sammāsambodhiṃ abhisambuddho so bhagavā  desesi nibbānogadhoti vā ariyamaggo vuccati tena vinā nibbānogāhanassa asambhavato tassa ca nibbānaṃ anālambitvā appavattanato tañca taṃ ekantaṃ gacchatīti nibbānogadhagāmī atha vā nti nibbānassa antogāminaṃ maggabrahmacariyaṃ  nibbānaṃ ārammaṇaṃ karitvā tassa anto eva vattati pavattatīti ti mahāātumehi uḷārajjhāsayehi mahantaṃ nibbānaṃ mahante vā sīlakkhandhādike esanti gavesantīti mahesino buddhādayo ariyā tehi  paṭipanno nti yathā abhiññeyyādidhamme abhiññeyyādibhāveneva sammāsambuddhena mayā desitaṃ evaṃ ye etaṃ  maggabrahmacariyaṃ tadatthaṃ sāsanabrahmacariyañca paṭipajjanti te diṭṭhadhammikasamparāyikatthehi  yathārahaṃ anusāsantassa satthu mayhaṃ sāsanakārino ovādappaṭikarā sakalassa vaṭṭadukkhassa antaṃ pariyantaṃ appavattiṃ karissanti dukkhassa vā antaṃ nibbānaṃ sacchikarissantīti


 navame nti kusalādivibhāgena khandhādivibhāgena ca sabbadhamme abhivisiṭṭhena ñāṇena aviparītato jānanatthaṃ nti tebhūmakadhamme idaṃ dukkhantiādinā parijānanatthaṃ samatikkamanatthañca tattha abhiññeyyaabhijānanā catusaccavisayā pariññeyyaparijānanā pana yadipi dukkhasaccavisayā pahānasacchikiriyābhāvanābhisamayehi pana vinā na pavattatīti pahānādayopi idha gahitāti veditabbaṃ sesaṃ anantarasutte vuttatthameva


 dasame ti ettha nti kāyikaṃ sukhaṃ nti cetasikaṃ tasmā yassa kāyikaṃ cetasikañca sukhaṃ abhiṇhaṃ pavattati so sukhasomanassabahuloti vutto ti catasso kho imā sāriputta yoniyotiādīsu (ma ni 1152) khandhakoṭṭhāso yonīti āgato yoni hesā bhūmija phalassa adhigamāyātiādīsu (ma ni 3226) kāraṇaṃ
na  cāhaṃ brāhmaṇaṃ brūmi yonijaṃ mattisambhavanti ca (ma ni 2457 dha pa 396 su ni 625)
tamenaṃ kammajā vātā nibbattitvā uddhaṃpādaṃ adhosiraṃ samparivattetvā mātu yonimukhe sampaṭipādentīti ca ādīsu passāvamaggo idha pana kāraṇaṃ  adhippetaṃ ti anena ti paṭṭhapitā paggahitā paripuṇṇā sampāditā vā
ti ettha āsavantīti āsavā cakkhutopi manatopi savanti pavattantīti vuttaṃ hoti dhammato yāva gotrabhū okāsato yāva bhavaggā savantīti vā āsavā ete dhamme etañca okāsaṃ anto karitvā pavattantīti attho antokaraṇattho hi ayaṃ ākāro cirapārivāsiyaṭṭhena madirādayo āsavā viyātipi āsavā loke hi cirapārivāsikā madirādayo āsavāti vuccanti yadi ca cirapārivāsiyaṭṭhena āsavā ete eva bhavituṃ arahanti vuttaṃ hetaṃ  purimā bhikkhave koṭi na paññāyati avijjāya ito pubbe avijjā nāhosītiādi (a ni 1061) āyataṃ saṃsāradukkhaṃ savanti pasavantītipi āsavā purimāni cettha nibbacanāni yattha kilesā āsavāti āgatā tattha yujjanti pacchimaṃ kammepi na kevalañca kammakilesā eva āsavā apica kho nānappakārā upaddavāpi abhidhamme hi cattāro āsavā  kāmāsavo bhavāsavo diṭṭhāsavo avijjāsavoti (dha sa 1102) kāmarāgādayo kilesā āsavāti āgatā suttepi nāhaṃ cunda diṭṭhadhammikānaṃyeva āsavānaṃ saṃvarāya dhammaṃ desemīti (dī ni 3182) ettha vivādamūlabhūtā kilesā āsavāti āgatā
yena devūpapatyassa gandhabbo vā vihaṅgamo
yakkhattaṃ yena gaccheyya manussattañca abbaje
te mayhaṃ āsavā khīṇā viddhastā vinaḷīkatāti (a ni 436) 
ettha tebhūmakaṃ kammaṃ avasesā ca akusalā dhammā diṭṭhadhammikānaṃ āsavānaṃ saṃvarāya samparāyikānaṃ āsavānaṃ paṭighātāyāti (pārā 39) ettha parūpaghātavippaṭisāravadhabandhādayo ceva apāyadukkhabhūtā nānappakārā upaddavā ca
te  panete āsavā vinaye diṭṭhadhammikānaṃ āsavānaṃ saṃvarāya samparāyikānaṃ āsavānaṃ paṭighātāyāti dvedhā āgatā saḷāyatane tayome āvuso āsavā  kāmāsavo bhavāsavo avijjāsavoti  (saṃ ni 4321) tidhā āgatā tathā aññesu suttantesu abhidhamme teyeva diṭṭhāsavena saddhiṃ catudhā āgatā nibbedhikapariyāye pana atthi bhikkhave āsavā nirayagamanīyā atthi āsavā tiracchānayonigamanīyā atthi āsavā pettivisayagamanīyā atthi āsavā manussalokagamanīyā atthi āsavā devalokagamanīyāti (a ni 663) pañcadhā āgatā kammameva cettha āsavāti adhippetaṃ chakkanipāte atthi bhikkhave āsavā saṃvarā pahātabbātiādinā (a ni 658) nayena chadhā āgatā sabbāsavapariyāye teyeva dassanapahātabbehi dhammehi saddhiṃ sattadhā āgatā idha pana abhidhammapariyāyena cattāro āsavā adhippetāti veditabbā
ti ettha pana yo āsavānaṃ khayo vayo bhedo paribhedo aniccatā antaradhānanti āsavānaṃ sarasabhedo āsavānaṃ khayoti vutto jānato ahaṃ bhikkhave passato āsavānaṃ khayaṃ vadāmīti (ma ni 115) ettha āsavānaṃ khīṇākāro natthibhāvo accantaṃ asamuppādo āsavakkhayoti vutto
sekhassa sikkhamānassa ujumaggānusārino
khayasmiṃ paṭhamaṃ ñāṇaṃ tato aññā anantarāti (itivu 62) 
ettha ariyamaggo āsavakkhayoti vutto āsavānaṃ khayā samaṇo hotīti (ma ni 1438) ettha phalaṃ
paravajjānupassissa niccaṃ ujjhānasaññino
āsavā tassa vaḍḍhanti ārā so āsavakkhayāti (dha pa 253) 
ettha nibbānaṃ idha pana phalaṃ sandhāya āsavānaṃ khayāyāti vuttaṃ arahattaphalatthāyāti attho
ti saṃvegajanakesu jātiādīsu saṃvegavatthūsu jāti jarā byādhi maraṇaṃ apāyadukkhaṃ atīte vaṭṭamūlakaṃ dukkhaṃ anāgate vaṭṭamūlakaṃ dukkhaṃ  paccuppanne āhārapariyeṭṭhimūlakaṃ  dukkhanti imāni hi saṃvegavatthūni saṃvejanīyaṭṭhānāni nāma apica āditto lokasannivāso uyyutto payāto kummaggappaṭipanno upanīyati loko addhuvo atāṇo loko anabhissaro assako  loko sabbaṃ pahāya gamanīyaṃ ūno loko atitto taṇhādāsotievamādīni (paṭi ma 1117) cettha saṃvejanīyaṭṭhānānīti veditabbāni ti jātiādisaṃvegavatthūni paṭicca uppannabhayasaṅkhātena saṃvejanena atthato pana sahottappañāṇaṃ saṃvego nāma
ti gabbhokkantikādivasena anekavidhehi jātiādidukkhehi saṃvegajātassa saṃvejitvāti ca paṭhanti ti upāyapadhānena sammāvāyāmenāti attho so hi yathā akusalā dhammā pahīyanti kusalā dhammā bhāvanāpāripūriṃ gacchanti evaṃ padahanato uttamabhāvasādhanato ca padhānanti vuccati tattha saṃvegena bhavādīsu kiñci tāṇaṃ leṇaṃ paṭisaraṇaṃ apassanto tattha anolīyanto alaggamānaso tappaṭipakkhena ca vinivattitavisaññito aññadatthu nibbānaninno hoti nibbānapoṇo nibbānapabbhāro so kalyāṇamittasannissayena yonisomanasikārabahulo visuddhāsayappayogo samathavipassanāsu yuttappayutto sabbasmimpi saṅkhāragate nibbindati virajjati vipassanaṃ ussukkāpeti tattha yadidaṃ yonisomanasikārabahulo visuddhāsayappayogo samathavipassanāsu yuttappayutto tenassa diṭṭheva dhamme sukhasomanassabahulatā veditabbā yaṃ panāyaṃ samathe patiṭṭhito vipassanāya yuttappayutto sabbasmimpi saṅkhāragate nibbindati virajjati vipassanaṃ ussukkāpeti tenassa yoni āraddhā āsavānaṃ khayāyāti veditabbaṃ
gāthāsu ti saṃvijjeyya eva saṃvegaṃ kareyya eva saṃvijjitvānāti ca paṭhanti vuttanayena saṃviggo hutvāti attho ti  sappañño tihetukapaṭisandhīti vuttaṃ hoti ti saṃvegavatthūni saṃvijjanavasena paññāya sammā avekkhiya atha vā paññāya sammā avekkhitvāti sesaṃ sabbattha uttānatthameva





 dutiyavaggassa  paṭhame ti ettha -saddo tāva sattavohārasammāsambuddhādīsu dissati tathā hesa hoti tathāgato paraṃ maraṇātiādīsu (dī ni 165) sattavohāre
tathāgataṃ devamanussapūjitaṃ
buddhaṃ namassāma suvatthi hotūti (khu pā 616) 
ādīsu sammāsambuddhe
tathāgataṃ devamanussapūjitaṃ
dhammaṃ namassāma suvatthi hotūti (khu pā 617) 
ādīsu dhamme
tathāgataṃ devamanussapūjitaṃ
saṅghaṃ namassāma suvatthi hotūti (khu pā 618) 
ādīsu saṅghe idha pana sammāsambuddhe tasmā tathāgatanti ettha aṭṭhahi kāraṇehi bhagavā tathāgatoti vuccati katamehi aṭṭhahi tathā āgatoti tathāgato tathā gatoti tathāgato tathalakkhaṇaṃ āgatoti tathāgato tathadhamme yāthāvato abhisambuddhoti tathāgato tathadassitāya tathāgato tathavāditāya tathāgato tathākāritāya tathāgato abhibhavanaṭṭhena tathāgatoti
kathaṃ bhagavā  yathā yena abhinīhārena dānapāramiṃ pūretvā sīlanekkhammapaññāvīriyakhantisaccaadhiṭṭhānamettāupekkhāpāramiṃ pūretvā imā dasa pāramiyo dasa upapāramiyo dasa paramatthapāramiyoti samatiṃsa pāramiyo pūretvā aṅgapariccāgaṃ attapariccāgaṃ dhanapariccāgaṃ dārapariccāgaṃ rajjapariccāganti imāni pañca mahāpariccāgāni  pariccajitvā yathā  vipassiādayo sammāsambuddhā āgatā  tathā amhākaṃ bhagavāpi āgatoti tathāgato yathāha 
yatheva lokamhi vipassiādayo
sabbaññubhāvaṃ munayo idhāgatā
tathā ayaṃ sakyamunīpi āgato
tathāgato vuccati tena cakkhumāti 
evaṃ tathā āgatoti tathāgato
kathaṃ  yathā sampatijātāva vipassiādayo samehi pādehi pathaviyaṃ patiṭṭhāya uttarābhimukhā sattapadavītihārena gatā tathā amhākaṃ bhagavāpi gatoti tathāgato yathāhu 
muhuttajātova gavaṃpatī yathā
samehi pādehi phusī vasundharaṃ
so vikkamī satta padāni gotamo
setañca chattaṃ anudhārayuṃ marū
gantvāna so satta padāni gotamo
disā vilokesi samā samantato
aṭṭhaṅgupetaṃ giramabbhudīrayi
sīho yathā pabbatamuddhaniṭṭhitoti 
evaṃ tathā gatoti tathāgato
kathaṃ  sabbesaṃ rūpārūpadhammānaṃ salakkhaṇaṃ sāmaññalakkhaṇaṃ tathaṃ avitathaṃ ñāṇagatiyā āgato avirajjhitvā patto anubuddhoti tathāgato yathāha 
sabbesaṃ  pana dhammānaṃ sakasāmaññalakkhaṇaṃ
tathamevāgato yasmā tasmā nātho tathāgatoti 
evaṃ tathalakkhaṇaṃ āgatoti tathāgato
kathaṃ  tathadhammā nāma cattāri ariyasaccāni yathāha cattārimāni bhikkhave tathāni  avitathāni anaññathāni katamāni cattāri idaṃ dukkhaṃ ariyasaccanti  bhikkhave tathametaṃ avitathametaṃ anaññathametanti (saṃ ni 51090) vitthāro tāni ca bhagavā abhisambuddho tasmāpi tathānaṃ abhisambuddhattā tathāgato abhisambuddhattho hi ettha gata-saddo evaṃ tathadhamme yāthāvato abhisambuddhoti tathāgato
kathaṃ  yaṃ sadevake loke sadevamanussāya pajāya aparimāṇāsu lokadhātūsu aparimāṇānaṃ sattānaṃ cakkhudvāre āpāthamāgacchantaṃ rūpārammaṇaṃ nāma atthi taṃ bhagavā sabbākārato jānāti passati evaṃ jānatā passatā cānena taṃ iṭṭhādivasena vā diṭṭhasutamutaviññātesu labbhamānapadavasena vā katamaṃ taṃ rūpaṃ rūpāyatanaṃ yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ pītakantiādinā (dha sa 616) nayena anekehi nāmehi terasahi vārehi dvepaññāsāya nayehi vibhajjamānaṃ tathameva hoti vitathaṃ natthi esa nayo sotadvārādīsu āpāthamāgacchantesu saddādīsu vuttañhetaṃ bhagavatā 
yaṃ bhikkhave sadevakassa lokassa sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā tamahaṃ jānāmi tamahaṃ abbhaññāsiṃ taṃ tathāgatassa viditaṃ taṃ tathāgato na upaṭṭhāsīti (a ni 424)
evaṃ tathadassitāya tathāgato ettha tathadassiatthe tathāgatoti padassa sambhavo veditabbo
kathaṃ  yaṃ rattiṃ bhagavā anuttaraṃ sammāsambodhiṃ abhisambuddho yañca  rattiṃ anupādisesāya nibbānadhātuyā parinibbāyi etthantare pañcacattālīsavassaparimāṇakāle yaṃ bhagavatā bhāsitaṃ suttageyyādi sabbaṃ taṃ parisuddhaṃ paripuṇṇaṃ rāgamadādinimmadanaṃ ekasadisaṃ tathaṃ avitathaṃ tenāha 
yañca cunda rattiṃ tathāgato anuttaraṃ sammāsambodhiṃ abhisambujjhati yañca rattiṃ anupādisesāya nibbānadhātuyā parinibbāyati yaṃ  etasmiṃ antare bhāsati lapati niddisati sabbaṃ taṃ tatheva hoti no aññathā tasmā tathāgatoti vuccatīti (dī ni 3188 a ni 423)
gadaattho hi ettha  gatasaddo evaṃ tathavāditāya tathāgato apica āgadanaṃ āgado vacananti attho tatho aviparīto āgado assāti dakārassa takāraṃ katvā tathāgatoti evampettha padasiddhi veditabbā
kathaṃ  bhagavato hi vācāya kāyo anulometi kāyassapi vācā tasmā yathāvādī tathākārī yathākārī tathāvādī ca hoti evaṃbhūtassa cassa yathā vācā kāyopi tathā gato pavatto yathā ca kāyo vācāpi tathā gatāti tathāgato tenāha yathāvādī bhikkhave tathāgato tathākārī yathākārī tathāvādī iti yathāvādī tathākārī yathākārī tathāvādī tasmā tathāgatoti vuccatīti evaṃ tathākāritāya tathāgato
kathaṃ  yasmā bhagavā upari bhavaggaṃ heṭṭhā avīciṃ pariyantaṃ karitvā tiriyaṃ aparimāṇāsu lokadhātūsu sabbasatte abhibhavati sīlenapi samādhināpi paññāyapi vimuttiyāpi vimuttiñāṇadassanenapi na tassa tulā vā pamāṇaṃ vā atthi atha kho atulo appameyyo anuttaro devānaṃ atidevo sakkānaṃ atisakko brahmānaṃ atibrahmā sabbasattuttamo tasmā tathāgato tenāha 
sadevake bhikkhave loke manussāya tathāgato abhibhū anabhibhūto aññadatthu daso vasavattī tasmā tathāgatoti vuccatīti (dī ni 3188 a ni 423)
tatrāyaṃ  padasiddhi  agado viya agado desanāvilāso ceva puññussayo ca tena hesa mahānubhāvo bhisakko viya dibbāgadena sappe sabbaparappavādino sadevakañca lokaṃ abhibhavati iti sabbalokābhibhavane tatho aviparīto yathāvutto agado etassāti dakārassa takāraṃ katvā tathāgatoti veditabbo evaṃ abhibhavanaṭṭhena tathāgato
apica  tathāya gatoti tathāgato tathaṃ gatoti tathāgato tattha sakalalokaṃ tīraṇapariññāya tathāya gato avagatoti tathāgato lokasamudayaṃ pahānapariññāya tathāya gato atītoti tathāgato lokanirodhaṃ sacchikiriyāya tathāya gato adhigatoti tathāgato lokanirodhagāminiṃ paṭipadaṃ tathaṃ  gato paṭipannoti tathāgato vuttañhetaṃ bhagavatā 
loko bhikkhave tathāgatena abhisambuddho lokasmā tathāgato visaṃyutto lokasamudayo bhikkhave tathāgatena abhisambuddho lokasamudayo tathāgatassa pahīno lokanirodho bhikkhave tathāgatena abhisambuddho lokanirodho tathāgatassa sacchikato lokanirodhagāminī paṭipadā bhikkhave tathāgatena abhisambuddhā lokanirodhagāminī paṭipadā tathāgatassa bhāvitā yaṃ bhikkhave sadevakassa sabbaṃ taṃ tathāgatena abhisambuddhaṃ tasmā tathāgatoti vuccatīti (a ni 423)
aparehipi aṭṭhahi kāraṇehi bhagavā tathāgato tathāya āgatoti tathāgato tathāya gatoti tathāgato tathāni āgatoti tathāgato tathā gatoti tathāgato tathāvidhoti tathāgato tathāpavattikoti tathāgato tathehi āgatoti tathāgato tathā gatabhāvena tathāgatoti
kathaṃ  yā sā bhagavatā sumedhabhūtena dīpaṅkaradasabalassa pādamūle 
manussattaṃ liṅgasampatti hetu satthāradassanaṃ
pabbajjā guṇasampatti adhikāro ca chandatā
aṭṭhadhammasamodhānā abhinīhāro samijjhatīti (bu vaṃ 259) 
evaṃ vuttaṃ aṭṭhaṅgasamannāgataṃ abhinīhāraṃ sampādentena ahaṃ sadevakaṃ lokaṃ tiṇṇo tāressāmi mutto mocessāmi danto damessāmi assattho assāsessāmi parinibbuto parinibbāpessāmi  suddho sodhessāmi  buddho bodhessāmīti mahāpaṭiññā pavattitā vuttaṃ hetaṃ 
kiṃ me ekena tiṇṇena purisena thāmadassinā
sabbaññutaṃ pāpuṇitvā santāressaṃ sadevakaṃ
iminā me adhikārena katena purisuttame
sabbaññutaṃ pāpuṇitvā tāremi janataṃ bahuṃ
saṃsārasotaṃ  chinditvā viddhaṃsetvā tayo bhave
dhammanāvaṃ samāruyha santāressaṃ sadevakaṃ
kiṃ me aññātavesena dhammaṃ sacchikatenidha
sabbaññutaṃ pāpuṇitvā buddho hessaṃ sadevaketi (bu vaṃ 55-58)
taṃ panetaṃ mahāpaṭiññaṃ sakalassapi buddhakaradhammasamudāyassa pavicayapaccavekkhaṇasamādānānaṃ kāraṇabhūtaṃ avisaṃvādento lokanātho yasmā mahākappānaṃ satasahassādhikāni cattāri asaṅkhyeyyāni sakkaccaṃ nirantaraṃ niravasesato dānapāramiādayo samatiṃsapāramiyo pūretvā aṅgapariccāgādayo pañca mahāpariccāge pariccajitvā saccādhiṭṭhānādīni cattāri adhiṭṭhānāni paribrūhetvā puññañāṇasambhāre sambharitvā pubbayogapubbacariyadhammakkhānañātatthacariyādayo ukkaṃsāpetvā buddhicariyaṃ paramakoṭiṃ pāpetvā anuttaraṃ sammāsambodhiṃ abhisambujjhi tasmā tasseva sā mahāpaṭiññā tathā avitathā anaññathā na tassa vālaggamattampi vitathaṃ atthi tathā hi dīpaṅkaro dasabalo koṇḍañño maṅgalo kassapo bhagavāti ime catuvīsati sammāsambuddhā paṭipāṭiyā uppannā buddho bhavissatīti naṃ byākariṃsu evaṃ catuvīsatiyā buddhānaṃ santike laddhabyākaraṇo ye te katābhinīhārehi bodhisattehi laddhabbā ānisaṃsā te labhitvāva āgatoti tāya yathāvuttāya mahāpaṭiññāya tathāya abhisambuddhabhāvaṃ āgato adhigatoti tathāgato evaṃ tathāya āgatoti tathāgato
kathaṃ  yāyaṃ mahākaruṇā lokanāthassa yāya mahādukkhasambādhappaṭipannaṃ sattanikāyaṃ disvā tassa  natthañño koci paṭisaraṇaṃ ahameva naṃ ito  saṃsāradukkhato mutto mocessāmīti samussāhitamānaso mahābhinīhāraṃ akāsi katvā ca yathāpaṇidhānaṃ sakalalokahitasampādanāya ussukkamāpanno attano kāyajīvitanirapekkho paresaṃ sotapathagamanamattenapi  cittutrāsasamuppādikā atidukkarā dukkaracariyā samācaranto yathā mahābodhisattānaṃ paṭipatti hānabhāgiyā saṃkilesabhāgiyā ṭhitibhāgiyā vā na hoti atha kho uttari visesabhāgiyāva hoti tathā paṭipajjamāno anupubbena niravasese bodhisambhāre samānetvā abhisambodhiṃ pāpuṇi tato parañca tāyeva mahākaruṇāya sañcoditamānaso pavivekaratiṃ paramañca santaṃ vimokkhasukhaṃ pahāya bālajanabahule loke tehi samuppāditaṃ sammānāvamānavippakāraṃ agaṇetvā veneyyajanavinayanena niravasesaṃ buddhakiccaṃ niṭṭhapesi tatra yo bhagavato sattesu mahākaruṇāya samokkamanākāro so parato āvi bhavissati yathā buddhabhūtassa lokanāthassa sattesu mahākaruṇā evaṃ bodhisattabhūtassapi mahābhinīhārakālādīsūti sabbattha sabbadā ca ekasadisatāya tathāva sā avitathā anaññathā tasmā tīsupi avatthāsu sabbasattesu samānarasāya tathāya mahākaruṇāya sakalalokahitāya gato paṭipannoti tathāgato evaṃ tathāya gatoti tathāgato
kathaṃ  tathāni nāma cattāri ariyamaggañāṇāni tāni hi idaṃ dukkhaṃ ayaṃ dukkhasamudayo ayaṃ dukkhanirodho ayaṃ dukkhanirodhagāminī paṭipadāti evaṃ sabbañeyyasaṅgāhakānaṃ pavattinivattitadubhayahetubhūtānaṃ catunnaṃ ariyasaccānaṃ dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho samudayassa āyūhanaṭṭho nidānaṭṭho saṃyogaṭṭho palibodhaṭṭho nirodhassa nissaraṇaṭṭho vivekaṭṭho asaṅkhataṭṭho amataṭṭho maggassa niyyānaṭṭho hetvaṭṭho dassanaṭṭho adhipateyyaṭṭhotiādīnaṃ tabbibhāgānañca yathābhūtasabhāvāvabodhavibandhakassa saṃkilesapakkhassa samucchindanena paṭiladdhāya tattha asammohābhisamayasaṅkhātāya aviparītākārappavattiyā dhammānaṃ sabhāvasarasalakkhaṇassa avisaṃvādanato tathāni avitathāni anaññathāni tāni  bhagavā  anaññaneyyo sayameva āgato adhigato tasmā tathāni āgatoti tathāgato
yathā ca maggañāṇāni evaṃ bhagavato tīsu kālesu appaṭihatañāṇāni catupaṭisambhidāñāṇāni catuvesārajjañāṇāni pañcagatiparicchedañāṇāni chaasādhāraṇañāṇāni sattabojjhaṅgavibhāvanañāṇāni aṭṭhamaggaṅgavibhāvanañāṇāni navānupubbavihārasamāpattiñāṇāni dasabalañāṇāni ca vibhāvetabbāni
tatrāyaṃ  vibhāvanā  yañhi kiñci aparimāṇāsu lokadhātūsu aparimāṇānaṃ sattānaṃ hīnādibhedabhinnānaṃ hīnādibhedabhinnāsu atītāsu khandhāyatanadhātūsu sabhāvakiccādi avatthāvisesādi khandhapaṭibaddhanāmagottādi ca jānitabbaṃ anindriyabaddhesu ca atisukhumatirohitavidūradesesu rūpadhammesu yo taṃtaṃpaccayavisesehi saddhiṃ paccayuppannānaṃ vaṇṇasaṇṭhānagandharasaphassādiviseso tattha sabbattheva hatthatale ṭhapitaāmalako viya paccakkhato asaṅgamappaṭihataṃ bhagavato ñāṇaṃ pavattati tathā anāgatāsu paccuppannāsu cāti imāni tīsu kālesu appaṭihatañāṇāni nāma yathāha 
atītaṃse buddhassa bhagavato appaṭihataṃ ñāṇaṃ anāgataṃse buddhassa bhagavato appaṭihataṃ ñāṇaṃ paccuppannaṃse buddhassa bhagavato appaṭihataṃ ñāṇanti (paṭi ma 35)
tāni panetāni tattha tattha dhammānaṃ sabhāvasarasalakkhaṇassa avisaṃvādanato tathāni avitathāni anaññathāni tāni bhagavā sayambhuñāṇena adhigañchi evaṃ tathāni āgatoti tathāgato
tathā atthapaṭisambhidā dhammapaṭisambhidā niruttipaṭisambhidā paṭibhānapaṭisambhidāti catasso paṭisambhidā tattha atthapabhedassa sallakkhaṇavibhāvanavavatthānakaraṇasamatthaṃ atthe pabhedagataṃ ñāṇaṃ atthapaṭisambhidā dhammapabhedassa sallakkhaṇavibhāvanavavatthānakaraṇasamatthaṃ dhamme pabhedagataṃ ñāṇaṃ dhammapaṭisambhidā niruttipabhedassa sallakkhaṇavibhāvanavavatthānakaraṇasamatthaṃ niruttābhilāpe pabhedagataṃ ñāṇaṃ niruttipaṭisambhidā paṭibhānapabhedassa  sallakkhaṇavibhāvanavavatthānakaraṇasamatthaṃ  paṭibhāne pabhedagataṃ ñāṇaṃ paṭibhānapaṭisambhidā vuttañhetaṃ 
atthe ñāṇaṃ atthapaṭisambhidā dhamme ñāṇaṃ dhammapaṭisambhidā tatra dhammaniruttābhilāpe ñāṇaṃ niruttipaṭisambhidā ñāṇesu ñāṇaṃ paṭibhānapaṭisambhidāti (vibha 718)
ettha ca hetuanusārena araṇīyato adhigantabbato ca saṅkhepato hetuphalaṃ attho nāma pabhedato pana yaṃkiñci paccayuppannaṃ nibbānaṃ bhāsitattho vipāko kiriyāti ime pañca dhammā attho taṃ atthaṃ paccavekkhantassa tasmiṃ atthe pabhedagataṃ ñāṇaṃ atthapaṭisambhidā dhammoti  saṅkhepato paccayo so hi yasmā taṃ taṃ atthaṃ vidahati pavatteti ceva pāpeti ca tasmā dhammoti vuccati pabhedato pana yo koci phalanibbattako hetu ariyamaggo bhāsitaṃ kusalaṃ akusalanti ime pañca dhammā dhammo taṃ dhammaṃ paccavekkhantassa tasmiṃ dhamme pabhedagataṃ ñāṇaṃ dhammapaṭisambhidā vuttampi cetaṃ 
dukkhe ñāṇaṃ atthapaṭisambhidā dukkhasamudaye ñāṇaṃ dhammapaṭisambhidā dukkhanirodhe ñāṇaṃ atthapaṭisambhidā dukkhanirodhagāminiyā paṭipadāya ñāṇaṃ dhammapaṭisambhidāti (vibha 719)
atha vā hetumhi ñāṇaṃ dhammapaṭisambhidā hetuphale ñāṇaṃ atthapaṭisambhidā ye dhammā jātā bhūtā sañjātā nibbattā abhinibbattā pātubhūtā imesu dhammesu ñāṇaṃ atthapaṭisambhidā yamhā dhammā te dhammā jātā bhūtā sañjātā nibbattā abhinibbattā pātubhūtā tesu dhammesu ñāṇaṃ dhammapaṭisambhidā jarāmaraṇe ñāṇaṃ atthapaṭisambhidā jarāmaraṇasamudaye ñāṇaṃ dhammapaṭisambhidā jarāmaraṇanirodhe ñāṇaṃ atthapaṭisambhidā jarāmaraṇanirodhagāminiyā paṭipadāya ñāṇaṃ dhammapaṭisambhidā jātiyā bhave upādāne taṇhāya vedanāya phasse saḷāyatane nāmarūpe viññāṇe saṅkhāresu ñāṇaṃ atthapaṭisambhidā saṅkhārasamudaye ñāṇaṃ dhammapaṭisambhidā saṅkhāranirodhe ñāṇaṃ atthapaṭisambhidā  saṅkhāranirodhagāminiyā paṭipadāya ñāṇaṃ dhammapaṭisambhidā
idha  bhikkhu dhammaṃ jānāti  suttaṃ geyyaṃ vedallaṃ ayaṃ vuccati dhammapaṭisambhidā so tassa tasseva bhāsitassa atthaṃ jānāti  ayaṃ imassa bhāsitassa attho ayaṃ imassa bhāsitassa atthoti ayaṃ vuccati atthapaṭisambhidā (vibha 724)
katame dhammā kusalā yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ vā dhammārammaṇaṃ vā yaṃ yaṃ vā panārabbha tasmiṃ samaye phasso hoti avikkhepo hoti ime dhammā kusalā imesu dhammesu ñāṇaṃ dhammapaṭisambhidā tesaṃ vipāke ñāṇaṃ atthapaṭisambhidātiādi vitthāro (vibha 725)
tasmiṃ  atthe ca dhamme ca sabhāvanirutti abyabhicāravohāro abhilāpo tasmiṃ sabhāvaniruttābhilāpe māgadhikāya sabbasattānaṃ mūlabhāsāya ayaṃ sabhāvanirutti ayaṃ na sabhāvaniruttīti pabhedagataṃ ñāṇaṃ niruttipaṭisambhidā yathāvuttesu tesu ñāṇesu gocarakiccādivasena vitthārato pavattaṃ sabbampi ñāṇamārammaṇaṃ katvā paccavekkhantassa tasmiṃ ñāṇe pabhedagataṃ ñāṇaṃ paṭibhānapaṭisambhidā iti imāni cattāri paṭisambhidāñāṇāni sayameva bhagavatā adhigatāni atthadhammādike tasmiṃ tasmiṃ attano visaye avisaṃvādanavasena aviparītākārappavattiyā tathāni avitathāni anaññathāni evampi bhagavā tathāni āgatoti tathāgato
tathā yaṃ kiñci ñeyyaṃ nāma sabbaṃ taṃ bhagavatā sabbākārena ñātaṃ diṭṭhaṃ adhigataṃ abhisambuddhaṃ tathā hissa abhiññeyyā dhammā abhiññeyyato buddhā pariññeyyā dhammā pariññeyyato buddhā pahātabbā dhammā pahātabbato buddhā sacchikātabbā dhammā sacchikātabbato buddhā bhāvetabbā dhammā bhāvetabbato buddhā yato naṃ koci samaṇo vā brāhmaṇo vā devo vā māro vā brahmā vā ime nāma te dhammā anabhisambuddhāti saha dhammena anuyuñjituṃ samattho natthi
yaṃ  kiñci pahātabbaṃ nāma sabbaṃ taṃ bhagavatā anavasesato bodhimūleyeva pahīnaṃ anuppattidhammaṃ na tassa pahānāya uttari karaṇīyaṃ atthi  tathā hissa lobhadosamohaviparītamanasikāraahirikānottappathinamiddha- kodhūpanāhamakkhapalāsaissāmacchariya- māyāsāṭheyyathambhasārambhamānātimānamadapamādatividhākusalamūladuccarita- visamasaññāmalavitakkapapañcaesanātaṇhācatubbidhavipariyesaāsava- ganthaoghayogāgatitaṇhupādānapañcābhinandananīvaraṇa- cetokhilacetasovinibandhachavivādamūlasattānusaya- aṭṭhamicchattanavaāghātavatthutaṇhāmūlakadasaakusala- kammapathaekavīsatianesanadvāsaṭṭhidiṭṭhigataaṭṭhasatataṇhāvicaritādippabhedaṃ diyaḍḍhakilesasahassaṃ saha vāsanāya pahīnaṃ samucchinnaṃ samūhataṃ yato naṃ koci samaṇo vā brahmā vā ime nāma te kilesā appahīnāti saha dhammena anuyuñjituṃ samattho natthi
ye cime bhagavatā kammavipākakilesūpavādaāṇāvītikkamappabhedā antarāyikā dhammā vuttā alameva te ekantena antarāyāya yato naṃ koci samaṇo vā brahmā vā nālaṃ te paṭisevato antarāyāyāti saha dhammena anuyuñjituṃ samattho natthi
yo  ca bhagavatā niravasesavaṭṭadukkhanissaraṇāya sīlasamādhipaññāsaṅgaho sattakoṭṭhāsiko sattatiṃsappabhedo ariyamaggapubbaṅgamo anuttaro niyyānadhammo desito so ekanteneva niyyāti paṭipannassa vaṭṭadukkhato yato naṃ koci samaṇo vā brahmā vā niyyānadhammo tayā desito na niyyātīti saha dhammena anuyuñjituṃ samattho natthi vuttañhetaṃ  sammāsambuddhassa te paṭijānato ime dhammā anabhisambuddhāti (ma ni 1150) vitthāro evametāni attano ñāṇappahānadesanāvisesānaṃ avitathabhāvāvabodhanato aviparītākārappavattāni bhagavato catuvesārajjañāṇāni tathāni avitathāni anaññathāni evampi bhagavā tathāni āgatoti tathāgato
tathā nirayagati tiracchānagati petagati manussagati devagatīti pañca gatiyo tāsu sañjīvādayo aṭṭha mahānirayā  kukkuḷādayo soḷasa ussadanirayā lokantarikanirayo cāti sabbepime ekantadukkhatāya nirassādaṭṭhena nirayā ca sakakammunā gantabbato gati cāti  tibbandhakārasītanarakāpi etesveva antogadhā kimikīṭapaṭaṅgasarīsapapakkhisoṇasiṅgālādayo tiriyaṃ añchitabhāvena tiracchānā nāma te eva gatīti  khuppipāsitaparadattūpajīvinijjhāmataṇhikādayo dukkhabahulatāya pakaṭṭhasukhato itā vigatāti petā te eva gatīti  kālakañcikādiasurāpi etesveva antogadhā parittadīpavāsīhi saddhiṃ jambudīpādicatumahādīpavāsino manaso ussannatāya manussā te eva gatīti  cātumahārājikato paṭṭhāya yāva nevasaññānāsaññāyatanūpagāti ime chabbīsati devanikāyā dibbanti attano iddhānubhāvena kīḷanti jotenti cāti devā te eva gatīti 
tā panetā gatiyo yasmā taṃtaṃkammanibbatto upapattibhavaviseso tasmā atthato vipākakkhandhā kaṭattā ca rūpaṃ tattha ayaṃ nāma gati nāma iminā kammunā jāyati tassa kammassa paccayavisesehi evaṃ vibhāgabhinnattā visuṃ ete sattanikāyā evaṃ vibhāgabhinnāti yathāsakaṃhetuphalavibhāgaparicchindanavasena ṭhānaso hetuso bhagavato ñāṇaṃ pavattati tenāha bhagavā 
pañca kho imā sāriputta gatiyo katamā pañca nirayo tiracchānayoni pettivisayo manussā devā nirayañcāhaṃ sāriputta pajānāmi nirayagāmiñca maggaṃ nirayagāminiñca paṭipadaṃ yathā paṭipanno ca kāyassa bhedā paraṃ maraṇā  apāyaṃ duggatiṃ vinipātaṃ nirayaṃ upapajjati tañca pajānāmītiādi (ma ni 1153)
tāni panetāni bhagavato ñāṇāni tasmiṃ tasmiṃ visaye aviparītākārappavattiyā avisaṃvādanato tathāni avitathāni anaññathāni evampi bhagavā tathāni āgatoti tathāgato
tathā yaṃ sattānaṃ saddhādiyogavikalabhāvāvabodhena apparajakkhamahārajakkhatādivisesavibhāvanaṃ paññāsāya ākārehi pavattaṃ bhagavato indriyaparopariyattañāṇaṃ vuttañhetaṃ   saddho puggalo apparajakkho assaddho puggalo mahārajakkhoti (paṭi ma 1111) vitthāro
yañca  ayaṃ puggalo apparajakkho ayaṃ sassatadiṭṭhiko ayaṃ ucchedadiṭṭhiko ayaṃ anulomikāyaṃ khantiyaṃ ṭhito ayaṃ yathābhūtañāṇe ṭhito ayaṃ kāmāsayo na nekkhammādiāsayo ayaṃ nekkhammāsayo na kāmādiāsayotiādinā imassa kāmarāgo ativiya thāmagato na paṭighādiko imassa paṭigho ativiya thāmagato na kāmarāgādikotiādinā imassa puññābhisaṅkhāro adhiko na apuññābhisaṅkhāro na āneñjābhisaṅkhāro imassa apuññābhisaṅkhāro adhiko na puññābhisaṅkhāro na āneñjābhisaṅkhāro imassa āneñjābhisaṅkhāro adhiko na puññābhisaṅkhāro na apuññābhisaṅkhāro imassa kāyasucaritaṃ adhikaṃ imassa vacīsucaritaṃ imassa manosucaritaṃ ayaṃ hīnādhimuttiko ayaṃ paṇītādhimuttiko ayaṃ kammāvaraṇena samannāgato ayaṃ kilesāvaraṇena samannāgato ayaṃ vipākāvaraṇena samannāgato ayaṃ na kammāvaraṇena samannāgato na kilesāvaraṇena na vipākāvaraṇena samannāgatotiādinā ca sattānaṃ āsayādīnaṃ yathābhūtaṃ vibhāvanākārappavattaṃ bhagavato āsayānusayañāṇaṃ yaṃ sandhāya vuttaṃ 
idha tathāgato sattānaṃ āsayaṃ jānāti anusayaṃ jānāti caritaṃ jānāti adhimuttiṃ jānāti bhabbābhabbe satte jānātītiādi (paṭi ma 1113)
yañca uparimaheṭṭhimapuratthimapacchimakāyehi dakkhiṇavāmaakkhikaṇṇasotanāsikāsotaaṃsakūṭapassahatthapādehi aṅgulaṅgulantarehi lomalomakūpehi ca aggikkhandhūdakadhārāpavattanaṃ anaññasādhāraṇaṃ  vividhavikubbaniddhinimmāpanakaṃ bhagavato yamakapāṭihāriyañāṇaṃ yaṃ sandhāya vuttaṃ 
idha tathāgato yamakapāṭihāriyaṃ karoti asādhāraṇaṃ sāvakehi uparimakāyato aggikkhandho pavattati heṭṭhimakāyato udakadhārā pavattati heṭṭhimakāyato aggikkhandho pavattati uparimakāyato udakadhārā pavattatītiādi (paṭi ma 1116)
yañca  rāgādīhi jātiādīhi ca anekehi dukkhadhammehi  upaddutaṃ sattanikāyaṃ tato nīharitukāmatāvasena nānānayehi pavattassa bhagavato mahākaruṇokkamanassa paccayabhūtaṃ mahākaruṇāsamāpattiñāṇaṃ yathāha 
katamaṃ tathāgatassa mahākaruṇāsamāpattiñāṇaṃ bahukehi ākārehi passantānaṃ buddhānaṃ bhagavantānaṃ sattesu mahākaruṇā okkamati āditto lokasannivāsoti passantānaṃ buddhānaṃ bhagavantānaṃ sattesu mahākaruṇā okkamatīti 
ādinā (paṭi ma 1117) ekūnanavutiyā ākārehi vibhajanaṃ kataṃ
yaṃ pana yāvatā dhammadhātu yattakaṃ ñātabbaṃ saṅkhatāsaṅkhatādi tassa sabbassa paropadesena vinā sabbākārato paṭijānanasamatthaṃ ākaṅkhāmattappaṭibaddhavutti anaññasādhāraṇaṃ bhagavato ñāṇaṃ sabbathā anavasesasaṅkhatāsaṅkhatasammutisaccāvabodhato sabbaññutaññāṇaṃ tatthāvaraṇābhāvatova nissaṅgappavattiṃ upādāya anāvaraṇañāṇanti ca vuccati ayamettha saṅkhepo vitthāro pana parato āvi bhavissati
evametāni bhagavato cha asādhāraṇañāṇāni aviparītākārappavattiyā yathāsakaṃvisayassa avisaṃvādanato tathāni avitathāni anaññathāni evampi bhagavā tathāni āgatoti tathāgato
tathā sattime bhikkhave bojjhaṅgā  satisambojjhaṅgo dhammavicayasambojjhaṅgo vīriyasambojjhaṅgo pītisambojjhaṅgo passaddhisambojjhaṅgo samādhisambojjhaṅgo upekkhāsambojjhaṅgoti (paṭi ma 217 saṃ ni 5185) evaṃ sarūpato yāyaṃ lokuttaramaggakkhaṇe  uppajjamānā līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ anekesaṃ upaddavānaṃ paṭipakkhabhūtā satiādibhedā dhammasāmaggī yāya ariyasāvako bujjhati kilesaniddāya uṭṭhahati cattāri vā saccāni paṭivijjhati nibbānameva vā sacchikaroti sā dhammasāmaggī bodhīti vuccati tassā bodhiyā aṅgāti bojjhaṅgā ariyasāvako vā yathāvuttāya dhammasāmaggiyā bujjhatīti katvā bodhīti vuccati tassa bodhissa aṅgāti bojjhaṅgāti evaṃ  upaṭṭhānalakkhaṇo satisambojjhaṅgo pavicayalakkhaṇo dhammavicayasambojjhaṅgo paggahalakkhaṇo vīriyasambojjhaṅgo pharaṇalakkhaṇo pītisambojjhaṅgo upasamalakkhaṇo passaddhisambojjhaṅgo avikkhepalakkhaṇo samādhisambojjhaṅgo paṭisaṅkhānalakkhaṇo upekkhāsambojjhaṅgoti evaṃ 
tattha katamo satisambojjhaṅgo idha bhikkhu satimā hoti paramena satinepakkena samannāgato cirakatampi cirabhāsitampi saritā hoti anussaritātiādinā (vibha 467) sattannaṃ bojjhaṅgānaṃ aññamaññūpakāravasena  tattha katamo satisambojjhaṅgo atthi ajjhattaṃ dhammesu sati atthi bahiddhā dhammesu satītiādinā (vibha 469) tesaṃ  tattha katamo satisambojjhaṅgo idha bhikkhave bhikkhu satisambojjhaṅgaṃ bhāveti vivekanissitaṃ virāganissitaṃ nirodhanissitaṃ vosaggapariṇāmintiādinā (vibha 471)  tattha katame satta bojjhaṅgā idha bhikkhu yasmiṃ samaye lokuttaraṃ jhānaṃ bhāveti tasmiṃ samaye satta bojjhaṅgā honti satisambojjhaṅgo upekkhāsambojjhaṅgo tattha katamo satisambojjhaṅgo yā sati anussatītiādinā (vibha 478) ti evaṃ nānākārato pavattāni bhagavato bojjhaṅgavibhāvanañāṇāni tassa tassa atthassa avisaṃvādanato tathāni avitathāni anaññathāni evampi bhagavā tathāni āgatoti tathāgato
tathā tattha katamaṃ dukkhanirodhagāminī paṭipadā ariyasaccaṃ ayameva ariyo aṭṭhaṅgiko maggo seyyathidaṃ  sammādiṭṭhi sammāsamādhīti (vibha 205) evaṃ  sabbakilesehi ārakattā ariyabhāvakarattā ariyaphalapaṭilābhakarattā ca ariyo ariyānaṃ aṭṭhavidhattā nibbānādhigamāya ekantakāraṇattā ca aṭṭhaṅgiko kilese mārento gacchati atthikehi maggīyati sayaṃ vā nibbānaṃ maggayatīti maggoti evaṃ  sammādassanalakkhaṇā sammādiṭṭhi sammāabhiniropanalakkhaṇo sammāsaṅkappo  sammāpariggahaṇalakkhaṇā sammāvācā  sammāsamuṭṭhāpanalakkhaṇo sammākammanto sammāvodānalakkhaṇo sammāājīvo sammāpaggahalakkhaṇo sammāvāyāmo sammāupaṭṭhānalakkhaṇā sammāsati  sammāavikkhepalakkhaṇo sammāsamādhīti evaṃ  sammādiṭṭhi tāva aññehipi attano paccanīkakilesehi saddhiṃ micchādiṭṭhiṃ pajahati nibbānaṃ ārammaṇaṃ karoti tappaṭicchādakamohavidhamanena asammohato sampayuttadhamme ca passati tathā sammāsaṅkappādayopi micchāsaṅkappādīni pajahanti nirodhañca ārammaṇaṃ karonti sahajātadhammānaṃ sammāabhiniropanapariggahaṇasamuṭṭhāpanavodānapaggahaupaṭṭhānasamādahanāni ca karontīti evaṃ  sammādiṭṭhi pubbabhāge nānakkhaṇā visuṃ dukkhādiārammaṇā hutvā maggakāle ekakkhaṇā nibbānameva ārammaṇaṃ katvā kiccato dukkhe ñāṇantiādīni cattāri nāmāni labhati sammāsaṅkappādayopi pubbabhāge nānakkhaṇā nānārammaṇā maggakāle ekakkhaṇā ekārammaṇā tesu sammāsaṅkappo kiccato nekkhammasaṅkappotiādīni tīṇi nāmāni labhati sammāvācādayo tayo pubbabhāge musāvādā veramaṇītiādivibhāgā viratiyopi cetanāyopi hutvā maggakkhaṇe viratiyova sammāvāyāmasatiyo kiccato sammappadhānasatipaṭṭhānavasena cattāri nāmāni labhanti sammāsamādhi pana maggakkhaṇepi paṭhamajjhānādivasena nānā evāti evaṃ pubbabhāgāparabhāgesu  idha bhikkhave bhikkhu sammādiṭṭhiṃ bhāveti vivekanissitantiādinā (vibha 489)  tattha katamo aṭṭhaṅgiko maggo idha bhikkhu yasmiṃ samaye lokuttaraṃ jhānaṃ bhāveti dukkhapaṭipadaṃ dandhābhiññaṃ tasmiṃ samaye aṭṭhaṅgiko maggo hoti  sammādiṭṭhi sammāsaṅkappotiādinā (vibha 499) ti evaṃ anekākārato pavattāni bhagavato ariyamaggavibhāvanañāṇāni atthassa avisaṃvādanato sabbānipi tathāni avitathāni anaññathāni evampi bhagavā tathāni āgatoti tathāgato
tathā paṭhamajjhānasamāpattiyā ca nirodhasamāpattīti etāsu anupaṭipāṭiyā viharitabbaṭṭhena samāpajjitabbaṭṭhena ca anupubbavihārasamāpattīsu sampādanapaccavekkhaṇādivasena yathārahaṃ sampayogavasena ca pavattāni bhagavato ñāṇāni tadatthasiddhiyā tathāni avitathāni anaññathāni evampi bhagavā tathāni āgatoti tathāgato tathā idaṃ imassa ṭhānaṃ  idaṃ aṭṭhānanti aviparītaṃ tassa tassa phalassa kāraṇākāraṇajānanaṃ tesaṃ tesaṃ sattānaṃ atītādibhedabhinnassa kammasamādānassa anavasesato yathābhūtaṃ vipākantarajānanaṃ āyūhanakkhaṇeyeva tassa tassa sattassa ayaṃ nirayagāminī paṭipadā ayaṃ nibbānagāminī  paṭipadāti yāthāvato sāsavānāsavakammavibhāgajānanaṃ khandhāyatanānaṃ upādinnānupādinnādianekasabhāvaṃ nānāsabhāvañca tassa lokassa imāya nāma dhātuyā ussannattā imasmiṃ dhammappabandhe ayaṃ viseso jāyatītiādinā nayena yathābhūtaṃ dhātunānattajānanaṃ saddhādiindriyānaṃ tikkhamudutājānanaṃ saṃkilesādīhi saddhiṃ jhānavimokkhādijānanaṃ sattānaṃ aparimāṇāsu jātīsu tappaṭibandhena saddhiṃ anavasesato pubbenivutthakkhandhasantatijānanaṃ hīnādivibhāgehi saddhiṃ cutipaṭisandhijānanaṃ idaṃ dukkhantiādinā heṭṭhā vuttanayeneva catusaccajānananti imāni bhagavato dasabalañāṇāni avirajjhitvā yathāsakaṃvisayāvagāhanato yathādhippetatthasādhanato ca yathābhūtavuttiyā tathāni avitathāni anaññathāni vuttañhetaṃ 
idha tathāgato ṭhānañca ṭhānato aṭṭhānañca aṭṭhānato yathābhūtaṃ pajānātītiādi (vibha 809 a ni 1021)
evampi bhagavā tathāni āgatoti tathāgato
yathā cetesampi ñāṇānaṃ vasena evaṃ yathāvuttānaṃ satipaṭṭhānasammappadhānādivibhāvanañāṇādianantāparimeyyabhedānaṃ anaññasādhāraṇānaṃ paññāvisesānaṃ vasena bhagavā tathāni ñāṇāni āgato adhigatoti tathāgato evampi tathāni āgatoti tathāgato
kathaṃ  yā tā bhagavato abhijātiabhisambodhidhammavinayapaññāpanaanupādisesanibbānadhātuyo tā tathā kiṃ vuttaṃ hoti yadatthaṃ tā lokanāthena abhipatthitā pavattitā ca tadatthassa ekantasiddhiyā avisaṃvādanato aviparītatthavuttiyā tathā avitathā  anaññathā tathā hi ayaṃ bhagavā bodhisattabhūto samatiṃsapāramiparipūraṇādikaṃ vuttappakāraṃ sabbabuddhattahetuṃ sampādetvā  tusitapure ṭhito buddhakolāhalaṃ sutvā dasasahassacakkavāḷadevatāhi ekato sannipatitāhi upasaṅkamitvā 
kālo kho te mahāvīra uppajja mātukucchiyaṃ
sadevakaṃ tārayanto bujjhassu amataṃ padanti (bu vaṃ 167) 
āyācito uppannapubbanimitto pañca mahāvilokanāni viloketvā idāni ahaṃ manussayoniyaṃ  uppajjitvā abhisambujjhissāmīti āsāḷhipuṇṇamāyaṃ sakyarājakule mahāmāyāya deviyā kucchiyaṃ paṭisandhiṃ gahetvā dasa māse devamanussehi mahatā parihārena parihariyamāno visākhapuṇṇamāyaṃ paccūsasamaye abhijātiṃ pāpuṇi
abhijātikkhaṇe panassa paṭisandhiggahaṇakkhaṇe viya  pāturahesuṃ ayaṃ dasasahassilokadhātu saṃkampi sampakampi sampavedhi dasasu cakkavāḷasahassesu aparimāṇo obhāso phari tassa taṃ siriṃ daṭṭhukāmā viya andhā cakkhūni paṭilabhiṃsu badhirā saddaṃ suṇiṃsu mūgā samālapiṃsu khujjā ujugattā ahesuṃ paṅgulā padasā gamanaṃ paṭilabhiṃsu bandhanagatā sabbasattā andubandhanādīhi mucciṃsu sabbanarakesu aggi nibbāyi pettivisaye khuppipāsā vūpasami tiracchānānaṃ bhayaṃ nāhosi sabbasattānaṃ rogo vūpasami sabbasattā piyaṃvadā ahesuṃ madhurenākārena assā hasiṃsu vāraṇā gajjiṃsu sabbatūriyāni sakasakaninnādaṃ muñciṃsu aghaṭṭitāni eva manussānaṃ hatthūpagādīni ābharaṇāni madhurenākārena saddaṃ muñciṃsu sabbadisā vippasannā ahesuṃ sattānaṃ sukhaṃ uppādayamāno mudusītalavāto vāyi akālamegho vassi pathavitopi udakaṃ ubbhijjitvā vissandi pakkhino ākāsagamanaṃ vijahiṃsu nadiyo asandamānā aṭṭhaṃsu mahāsamudde madhuraṃ udakaṃ ahosi upakkilesavinimutte sūriye dippamāne eva ākāsagatā sabbā jotiyo jotiṃsu ṭhapetvā arūpāvacare deve avasesā sabbe devā sabbe ca nerayikā dissamānarūpā ahesuṃ tarukuṭṭakavāṭaselādayo  anāvaraṇabhūtā ahesuṃ sattānaṃ cutūpapātā nāhesuṃ sabbaṃ aniṭṭhagandhaṃ abhibhavitvā dibbagandho pavāyi sabbe phalūpagā rukkhā phaladharā sampajjiṃsu mahāsamuddo sabbatthakameva pañcavaṇṇehi padumehi sañchannatalo ahosi thalajajalajādīni  sabbapupphāni pupphiṃsu rukkhānaṃ khandhesu khandhapadumāni sākhāsu sākhāpadumāni latāsu latāpadumāni pupphiṃsu mahītalasilātalāni bhinditvā uparūpari satta satta hutvā daṇḍapadumāni nāma nikkhamiṃsu ākāse olambakapadumāni nibbattiṃsu samantato pupphavassaṃ vassi ākāse dibbatūriyāni vajjiṃsu sakaladasasahassilokadhātu vaṭṭetvā vissaṭṭhamālāguḷaṃ viya uppīḷetvā pavattamālākalāpo viya alaṅkatapaṭiyattaṃ mālāsanaṃ viya ca ekamālāmālinī vipphurantavāḷabījanī pupphadhūpagandhaparivāsitā paramasobhaggappattā ahosi tāni ca pubbanimittāni upari adhigatānaṃ anekesaṃ visesādhigamānaṃ nimittabhūtāni eva ahesuṃ evaṃ anekacchariyapātubhāvā ayaṃ abhijāti yadatthaṃ tena abhipatthitā tassā abhisambodhiyā ekantasiddhiyā tathāva ahosi avitathā anaññathā
tathā  ye buddhaveneyyā bodhaneyyabandhavā te sabbepi anavasesato sayameva bhagavatā vinītā ye ca sāvakaveneyyā dhammaveneyyā ca tepi sāvakādīhi vinītā vinayaṃ gacchanti gamissanti cāti yadatthaṃ bhagavatā abhisambodhi abhipatthitā tadatthassa ekantasiddhiyā abhisambodhi tathā avitathā anaññathā
apica yassa yassa ñeyyadhammassa yo yo sabhāvo bujjhitabbo so so hatthatale ṭhapitaāmalakaṃ viya āvajjanamattapaṭibaddhena attano ñāṇena aviparītaṃ anavasesato bhagavatā abhisambuddhoti evampi abhisambodhi tathā avitathā anaññathā
tathā tesaṃ tesaṃ dhammānaṃ tathā tathā desetabbappakāraṃ tesaṃ tesañca sattānaṃ āsayānusayacariyādhimuttiṃ sammadeva oloketvā dhammataṃ avijahanteneva paññattinayaṃ vohāramattaṃ anatidhāvanteneva ca dhammataṃ vibhāventena yathāparādhaṃ yathājjhāsayaṃ yathādhammañca  anusāsantena bhagavatā veneyyā vinītā ariyabhūmiṃ sampāpitāti dhammavinayapaññāpanāpissa tadatthasiddhiyā yathābhūtavuttiyā ca tathā avitathā anaññathā
tathā  yā sā bhagavatā anuppattā pathaviyādiphassavedanādirūpārūpasabhāvanimuttā lujjanapalujjanabhāvābhāvato lokasabhāvātītā tamasā visaṃsaṭṭhattā kenaci anobhāsanīyā lokasabhāvābhāvato eva gatiādibhāvarahitā appatiṭṭhā anārammaṇā amatamahānibbānadhātu khandhasaṅkhātānaṃ upādīnaṃ lesamattassāpi abhāvato anupādisesātipi vuccati yaṃ sandhāya vuttaṃ 
atthi bhikkhave tadāyatanaṃ yattha neva pathavī na āpo na tejo na vāyo na ākāsānañcāyatanaṃ na viññāṇañcāyatanaṃ na ākiñcaññāyatanaṃ na nevasaññānāsaññāyatanaṃ nāyaṃ loko na paro loko na ca ubho candimasūriyā tamahaṃ bhikkhave neva āgatiṃ vadāmi na gatiṃ na ṭhitiṃ na cutiṃ na upapattiṃ appatiṭṭhaṃ appavattaṃ anārammaṇamevetaṃ esevanto dukkhassāti (udā 71)
sā sabbesampi upādānakkhandhānaṃ atthaṅgamo sabbasaṅkhārānaṃ samatho sabbūpadhīnaṃ paṭinissaggo sabbadukkhānaṃ vūpasamo sabbālayānaṃ samugghāto sabbavaṭṭānaṃ upacchedo accantasantilakkhaṇāti yathāvuttasabhāvassa kadācipi avisaṃvādanato tathā avitathā anaññathā  evametā abhijātiādikā tathā gato upagato adhigato paṭipanno pattoti tathāgato evaṃ bhagavā tathā gatoti tathāgato
kathaṃ  yathāvidhā purimakā sammāsambuddhā ayampi bhagavā tathāvidho kiṃ vuttaṃ hoti yathāvidhā te bhagavanto maggasīlena phalasīlena sabbenapi lokiyalokuttarasīlena maggasamādhinā phalasamādhinā sabbenapi lokiyalokuttarasamādhinā maggapaññāya phalapaññāya sabbāyapi lokiyalokuttarapaññāya devasikaṃ vaḷañjitabbehi catuvīsatikoṭisatasahassasamāpattivihārehi tadaṅgavimuttiyā vikkhambhanavimuttiyā samucchedavimuttiyā paṭippassaddhivimuttiyā  nissaraṇavimuttiyāti saṅkhepato vitthārato pana anantāparimāṇabhedehi acinteyyānubhāvehi sakalasabbaññuguṇehi ayampi  amhākaṃ bhagavā tathāvidho sabbesañhi sammāsambuddhānaṃ āyuvemattaṃ sarīrappamāṇavemattaṃ kulavemattaṃ dukkaracariyāvemattaṃ rasmivemattanti imehi pañcahi vemattehi siyā vemattaṃ na pana sīlavisuddhiādīsu visuddhīsu samathavipassanāpaṭipattiyaṃ attanā paṭividdhaguṇesu ca kiñci nānākaraṇaṃ atthi atha kho majjhe bhinnasuvaṇṇaṃ viya aññaṃmaññaṃ nibbisesā te buddhā bhagavanto tasmā yathāvidhā purimakā sammāsambuddhā ayampi bhagavā tathāvidho evaṃ tathāvidhoti tathāgato vidhattho cettha gatasaddo tathā hi lokiyā vidhayuttagatasadde pakāratthe vadanti
kathaṃ  anaññasādhāraṇena iddhānubhāvena samannāgatattā atthapaṭisambhidādīnaṃ ukkaṃsapāramippattiyā anāvaraṇañāṇapaṭilābhena ca bhagavato kāyappavattiyādīnaṃ katthaci paṭighātābhāvato yathāruci tathā gataṃ gati gamanaṃ kāyavacīcittappavatti etassāti tathāgato evaṃ tathāpavattikoti tathāgato
kathaṃ  bodhisambhārasambharaṇe tappaṭipakkhappavattisaṅkhātaṃ natthi etassa gatanti agato so panassa agatabhāvo maccheradānapāramiādīsu aviparītaṃ ādīnavānisaṃsapaccavekkhaṇādinayappavattehi ñāṇehīti tathehi ñāṇehi agatoti tathāgato
atha vā kilesābhisaṅkhārappavattisaṅkhātaṃ khandhappavattisaṅkhātameva vā pañcasupi gatīsu gataṃ gamanaṃ etassa natthīti agato saupādisesaanupādisesanibbānappattiyā svāyamassa agatabhāvo tathehi ariyamaggañāṇehīti evampi bhagavā tathehi āgatoti tathāgato
kathaṃ  tathāgatabhāvenāti ca tathāgatassa sabbhāvena atthitāyāti attho ko panesa tathāgato yassa atthitāya bhagavā tathāgatoti vuccatīti saddhammo saddhammo hi ariyamaggo tāva yathā  yuganaddhasamathavipassanābalena anavasesakilesapakkhaṃ samūhanantena samucchedappahānavasena gantabbaṃ tathā  gato phaladhammo yathā attano maggānurūpaṃ paṭippassaddhippahānavasena gantabbaṃ tathā gato pavatto nibbānadhammo pana yathā gato paññāya paṭividdho sakalavaṭṭadukkhavūpasamāya sampajjati buddhādīhi tathā gato sacchikatoti tathāgato pariyattidhammopi yathā purimabuddhehi suttageyyādivasena pavattiādippakāsanavasena ca veneyyānaṃ āsayādianurūpaṃ pavattito amhākampi bhagavatā tathā gato gadito pavattitoti vā tathāgato yathā bhagavatā desito tathā bhagavato sāvakehi gato avagatoti tathāgato evaṃ sabbopi saddhammo tathāgato tenāha sakko devānamindo tathāgataṃ devamanussapūjitaṃ dhammaṃ namassāma suvatthi hotūti (khu pā 617 su ni 240) svāssa atthīti bhagavā tathāgato
yathā ca dhammo evaṃ ariyasaṅghopi yathā attahitāya parahitāya ca paṭipannehi suvisuddhaṃ pubbabhāgasamathavipassanāpaṭipadaṃ purakkhatvā tena tena maggena gantabbaṃ taṃ taṃ tathā gatoti tathāgato yathā vā bhagavatā saccapaṭiccasamuppādādinayo desito tathā ca buddhattā tathā gadanato ca tathāgato tenāha sakko devarājā  tathāgataṃ devamanussapūjitaṃ saṅghaṃ namassāma suvatthi hotūti (khu pā 618 su ni 241) svāssa sāvakabhūto atthīti bhagavā tathāgato evaṃ tathāgatabhāvena tathāgato
idampi tathāgatassa tathāgatabhāvadīpane mukhamattakameva sabbākārena pana tathāgatova tathāgatassa tathāgatabhāvaṃ vaṇṇeyya idañhi tathāgatapadaṃ mahatthaṃ mahāgatikaṃ mahāvisayaṃ tassa appamādapadassa viya tepiṭakampi buddhavacanaṃ yuttito atthabhāvena āharanto  atitthena dhammakathiko pakkhandoti na vattabboti
tatthetaṃ vuccati 
yatheva loke purimā mahesino
sabbaññubhāvaṃ munayo idhāgatā
tathā  ayaṃ sakyamunīpi āgato
tathāgato vuccati tena cakkhumā
pahāya  kāmādimale asesato
samādhiñāṇehi yathā gatā jinā
purātanā sakyamunī jutindharo
tathā gato tena tathāgato mato
tathañca dhātāyatanādilakkhaṇaṃ
sabhāvasāmaññavibhāgabhedato
sayambhuñāṇena jinoyamāgato
tathāgato vuccati sakyapuṅgavo
tathāni saccāni samantacakkhunā
tathā idappaccayatā ca sabbaso
anaññaneyyā nayato vibhāvitā
tathā gato tena jino tathāgato
anekabhedāsupi lokadhātusu
jinassa rūpāyatanādigocare
vicittabhede tathameva dassanaṃ
tathāgato tena samantalocano
yato ca dhammaṃ tathameva bhāsati
karoti vācāyanurūpamattano
guṇehi lokaṃ abhibhuyyirīyati
tathāgato tenapi lokanāyako
tathā pariññāya tathāya sabbaso
avedi lokaṃ pabhavaṃ atikkami
gato ca paccakkhakiriyāya nibbutiṃ
ariyamaggañca gato tathāgato
tathā  paṭiññāya tathāya sabbaso
hitāya lokassa yatoyamāgato
tathāya nātho karuṇāya sabbadā
gato ca tenāpi jino tathāgato
tathāni  ñāṇāni yatoyamāgato
yathāsabhāvaṃ visayāvabodhato
tathābhijātippabhutī tathāgato
tadatthasampādanato tathāgato
yathāvidhā te purimā mahesino
tathāvidhoyampi tathā yathāruci
pavattavācā tanucittabhāvato
tathāgato vuccati aggapuggalo
sambodhisambhāravipakkhato pure
gataṃ na saṃsāragatampi tassa vā
na catthi nāthassa bhavantadassino
tathehi tasmā agato tathāgato
tathāgato dhammavaro mahesinā
yathā pahātabbamalaṃ pahīyati
tathāgato ariyagaṇo vināyako
tathāgato tena samaṅgibhāvatoti
nti ettha ti padassa attho heṭṭhā vuttoyeva sammā sāmañca sabbadhammānaṃ buddhattā  yaṃkiñci ñeyyaṃ nāma tassa sabbassapi sabbākārato aviparītato sayameva abhisambuddhattāti vuttaṃ hoti imināssa paropadesarahitassa sabbākārena sabbadhammāvabodhanasamatthassa ākaṅkhāpaṭibaddhavuttino  anāvaraṇañāṇasaṅkhātassa sabbaññutaññāṇassa adhigamo dassito
nanu  ca sabbaññutaññāṇato aññaṃ anāvaraṇaṃ aññathā cha asādhāraṇāni ñāṇāni buddhañāṇānīti vacanaṃ virujjheyyāti na virujjhati visayappavattibhedavasena aññehi asādhāraṇabhāvadassanatthaṃ ekasseva ñāṇassa dvidhā vuttattā ekameva hi taṃ ñāṇaṃ anavasesasaṅkhatāsaṅkhatasammutidhammavisayatāya sabbaññutaññāṇaṃ tattha ca āvaraṇābhāvato nissaṅgacāramupādāya anāvaraṇañāṇanti vuttaṃ yathāha paṭisambhidāyaṃ 
sabbaṃ  saṅkhatāsaṅkhataṃ anavasesaṃ jānātīti sabbaññutaññāṇaṃ tattha āvaraṇaṃ natthīti anāvaraṇañāṇantiādi (paṭi ma 1119)
tasmā natthi nesaṃ atthato bhedo ekantenevetaṃ evamicchitabbaṃ aññathā sabbaññutānāvaraṇañāṇānaṃ sādhāraṇatā asabbadhammārammaṇatā ca āpajjeyya na hi bhagavato ñāṇassa aṇumattampi āvaraṇaṃ atthi anāvaraṇañāṇassa ca asabbadhammārammaṇabhāve yattha taṃ na pavattati tatthāvaraṇasabbhāvato anāvaraṇabhāvoyeva na siyā atha vā pana hotu aññameva anāvaraṇaṃ sabbaññutaññāṇato idha pana sabbattha appaṭihatavuttitāya anāvaraṇañāṇanti sabbaññutaññāṇameva adhippetaṃ tassevādhigamena bhagavā sabbaññū sabbavidū sammāsambuddhoti vuccati na sakiṃyeva sabbadhammāvabodhato tathā ca vuttaṃ paṭisambhidāyaṃ 
vimokkhantikametaṃ buddhānaṃ bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti yadidaṃ buddhoti
sabbadhammāvabodhanasamatthañāṇasamadhigamena hi bhagavato santāne anavasesadhamme paṭivijjhituṃ samatthatā ahosīti
etthāha  kiṃ panidaṃ ñāṇaṃ pavattamānaṃ sakiṃyeva sabbasmiṃ visaye pavattati udāhu kamenāti kiñcettha  yadi tāva sakiṃyeva sabbasmiṃ visaye pavattati atītānāgatappaccupannaajjhattabahiddhādibhedabhinnānaṃ saṅkhatadhammānaṃ asaṅkhatasammutidhammānañca ekajjhaṃ upaṭṭhāne dūrato cittapaṭaṃ pekkhantassa  viya visayavibhāgenāvabodho na siyā tathā ca sati sabbe dhammā anattāti vipassantānaṃ anattākārena viya sabbadhammā anirūpitarūpena bhagavato ñāṇassa visayā hontīti āpajjati yepi sabbañeyyadhammānaṃ ṭhitalakkhaṇavisayaṃ  vikapparahitaṃ sabbakālaṃ buddhānaṃ ñāṇaṃ pavattati tena te sabbavidūti vuccanti evañca katvā 
caraṃ samāhito nāgo tiṭṭhantopi samāhitoti 
idampi vacanaṃ suvuttaṃ hotīti vadanti tesampi vuttadosānātivatti ṭhitalakkhaṇārammaṇatāya ca atītānāgatasammutidhammānaṃ tadabhāvato ekadesavisayameva  bhagavato ñāṇaṃ siyā tasmā sakiṃyeva ñāṇaṃ pavattatīti na yujjati
atha kamena sabbasmiṃ visaye ñāṇaṃ pavattatīti evampi na yujjati na hi jātibhūmisabhāvādivasena disādesakālādivasena ca anekabhedabhinne ñeyye kamena gayhamāne tassa anavasesapaṭivedho sambhavati apariyantabhāvato ñeyyassa ye pana atthassa avisaṃvādanato ñeyyassa ekadesaṃ paccakkhaṃ katvā sesepi evanti adhimuccitvā vavatthāpanena sabbaññū bhagavā tañca ñāṇaṃ na anumānikaṃ saṃsayābhāvato saṃsayānubaddhañhi loke anumānañāṇanti vadanti tesampi na yuttaṃ sabbassa hi apaccakkhabhāve atthassa avisaṃvādanena ñeyyassa ekadesaṃ paccakkhaṃ katvā sesepi evanti adhimuccitvā vavatthāpanassa asambhavato yañhi taṃ sesaṃ taṃ apaccakkhanti atha tampi paccakkhaṃ tassa sesabhāvo pana na siyāti sabbametaṃ akāraṇaṃ kasmā avisayavicārabhāvato vuttañhetaṃ bhagavatā 
buddhavisayo bhikkhave acinteyyo na cintetabbo yo cinteyya ummādassa vighātassa bhāgī assāti (a ni 477)
idaṃ panettha sanniṭṭhānaṃ  yaṃkiñci bhagavatā ñātuṃ icchitaṃ sakalamekadeso vā tattha appaṭihatavuttitāya paccakkhato ñāṇaṃ pavattati niccasamādhānañca  vikkhepābhāvato ñātuṃ icchitassa sakalassa avisayabhāvato tassa ākaṅkhāpaṭibaddhavuttitā na siyā ekanteneva sā icchitabbā sabbe dhammā buddhassa bhagavato āvajjanapaṭibaddhā ākaṅkhāpaṭibaddhā manasikārapaṭibaddhā cittuppādapaṭibaddhāti (mahāni 69 cūḷani mogharājamāṇavapucchāniddesa 85) vacanato atītānāgatavisayampi bhagavato ñāṇaṃ anumānāgamanatakkaggahaṇavirahitattā paccakkhameva
nanu  ca etasmimpi pakkhe yadā sakalaṃ ñātuṃ icchitaṃ tadā sakimeva sakalavisayatāya anirūpitarūpena bhagavato ñāṇaṃ pavatteyyāti vuttadosānātivattiyevāti na tassa visodhitattā visodhito hi so buddhavisayo acinteyyoti aññathā pacurajanañāṇasamavuttitāya buddhānaṃ bhagavantānaṃ ñāṇassa acinteyyatā na siyā tasmā sakaladhammārammaṇampi  taṃ ekadhammārammaṇaṃ viya suvavatthāpiteyeva te dhamme katvā pavattatīti idamettha acinteyyaṃ yāvatakaṃ ñeyyaṃ tāvatakaṃ ñāṇaṃ yāvatakaṃ ñāṇaṃ tāvatakaṃ ñeyyaṃ ñeyyapariyantikaṃ ñāṇaṃ ñāṇapariyantikaṃ ñeyyanti evamekajjhaṃ visuṃ visuṃ sakiṃ kamena ca icchānurūpaṃ sammā sāmañca sabbadhammānaṃ buddhattā sammāsambuddho bhagavā taṃ sammāsambuddhaṃ
ti dve sammā vitakkā tattha vitakkenti etena sayaṃ vā vitakketi vitakkanamattameva vāti vitakko svāyaṃ ārammaṇābhiniropanalakkhaṇo āhananapariyāhananaraso ārammaṇe cittassa ānayanapaccupaṭṭhāno visayabhedena pana taṃ dvidhā katvā vuttaṃ dve vitakkāti ti samaṃ sammā ca uddhamuddhaṃ mariyādāya caranti mariyādattho hi ayamākāro tena ca yogena tathāgataṃ arahantaṃ sammāsambuddhanti idaṃ sāmiatthe upayogavacanaṃ idaṃ vuttaṃ hoti  tathāgatassa arahato sammāsambuddhassa attano visaye samaṃ sammā ca aññamaññaṃ mariyādaṃ anatikkamantā uddhamuddhaṃ bahulaṃ abhiṇhaṃ caranti pavattantīti
ko  pana nesaṃ visayo kā vā mariyādā kathañca taṃ anatikkamitvā te uddhamuddhaṃ bahulaṃ abhiṇhaṃ niccaṃ pavattantīti vuccate  khemavitakko pavivekavitakkoti ime dve vitakkāyeva tesu  tāva bhagavato visesena karuṇāsampayutto mettāmuditāsampayuttopi labbhateva tasmā so mahākaruṇāsamāpattiyā mettādisamāpattiyā ca pubbaṅgamo sampayutto ca veditabbo  pana phalasamāpattiyā pubbaṅgamo sampayutto ca dibbavihārādivasenāpi labbhateva iti nesaṃ vitakko visayo tasmā ekasmiṃ santāne bahulaṃ pavattamānānampi kālena kālaṃ savisayasmiṃyeva caraṇato natthi mariyādā na saṅkarena vutti
tattha khemavitakko bhagavato karuṇokkamanādinā vibhāvetabbo pavivekavitakko samāpattīhi tatrāyaṃ vibhāvanā  ayaṃ loko santāpajāto dukkhaparetotiādinā rāgaggiādīhi lokasannivāsassa ādittatādiākāradassanehi mahākaruṇāsamāpattiyā pubbabhāge  samāpattiyampi paṭhamajjhānavasena vattabbo vuttañhetaṃ (paṭi ma 1117-118) 
bahūhi  ākārehi passantānaṃ buddhānaṃ bhagavantānaṃ sattesu mahākaruṇā okkamati āditto lokasannivāsoti passantānaṃ buddhānaṃ bhagavantānaṃ sattesu mahākaruṇā okkamati uyyutto payāto kummaggapaṭipanno upanīyati loko addhuvo atāṇo loko anabhissaro assako loko sabbaṃ pahāya gamanīyaṃ ūno loko atitto taṇhādāso
atāyano lokasannivāso aleṇo asaraṇo asaraṇībhūto uddhato loko avūpasanto sasallo lokasannivāso viddho puthusallehi avijjandhakārāvaraṇo kilesapañjaraparikkhitto avijjāgato lokasannivāso aṇḍabhūto pariyonaddho tantākulakajāto kulāguṇṭhikajāto muñjapabbajabhūto apāyaṃ duggatiṃ vinipātaṃ saṃsāraṃ nātivattatīti passantānaṃ avijjāvisadosasaṃlitto kilesakalalībhūto rāgadosamohajaṭājaṭito
taṇhāsaṅghāṭapaṭimukko taṇhājālena otthaṭo taṇhāsotena vuyhati taṇhāsaṃyojanena saṃyutto taṇhānusayena anusaṭo taṇhāsantāpena  santappati taṇhāpariḷāhena pariḍayhati
diṭṭhisaṅghāṭapaṭimukko diṭṭhijālena otthaṭo diṭṭhisotena vuyhati diṭṭhisaṃyojanena saṃyutto diṭṭhānusayena anusaṭo diṭṭhisantāpena santappati diṭṭhipariḷāhena pariḍayhati
jātiyā anugato jarāya anusaṭo byādhinā abhibhūto maraṇena abbhāhato dukkhe patiṭṭhito
taṇhāya oḍḍito jarāpākāraparikkhitto maccupāsaparikkhitto mahābandhanabaddho lokasannivāso rāgabandhanena dosamohabandhanena mānadiṭṭhikilesaduccaritabandhanena baddho mahāsambādhapaṭipanno mahāpalibodhena palibuddho mahāpapāte  patito mahākantārapaṭipanno mahāsaṃsārapaṭipanno mahāvidugge samparivattati mahāpalipe palipanno
abbhāhato  lokasannivāso āditto lokasannivāso rāgagginā dosagginā mohagginā jātiyā upāyāsehi unnītako lokasannivāso haññati niccamatāṇo pattadaṇḍo takkaro vajjabandhanabaddho āghātanapaccupaṭṭhito anātho lokasannivāso paramakāruññataṃ patto dukkhābhitunno cirarattapīḷito niccagadhito niccapipāsito
andho acakkhuko hatanetto apariṇāyako vipathapakkhando añjasāparaddho mahoghapakkhando
dvīhi diṭṭhigatehi pariyuṭṭhito tīhi duccaritehi vippaṭipanno catūhi yogehi yojito catūhi ganthehi ganthito catūhi upādānehi upādīyati pañcagatisamāruḷho pañcahi kāmaguṇehi rajjati pañcahi nīvaraṇehi otthaṭo chahi vivādamūlehi vivadati chahi taṇhākāyehi rajjati chahi diṭṭhigatehi pariyuṭṭhito sattahi anusayehi anusaṭo sattahi saṃyojanehi saṃyutto sattahi mānehi unnato aṭṭhahi lokadhammehi samparivattati aṭṭhahi micchattehi niyato aṭṭhahi purisadosehi dussati navahi āghātavatthūhi āghātito navahi mānehi unnato navahi taṇhāmūlakehi dhammehi rajjati dasahi kilesavatthūhi  kilissati dasahi āghātavatthūhi āghātito dasahi akusalakammapathehi samannāgato dasahi saṃyojanehi saṃyutto dasahi micchattehi niyato dasavatthukāya diṭṭhiyā samannāgato dasavatthukāya antaggāhikāya diṭṭhiyā samannāgato aṭṭhasatataṇhāpapañcehi papañcito dvāsaṭṭhiyā diṭṭhigatehi pariyuṭṭhito lokasannivāsoti sampassantānaṃ buddhānaṃ bhagavantānaṃ sattesu mahākaruṇā okkamati
ahañcamhi tiṇṇo loko ca atiṇṇo ahañcamhi mutto loko ca amutto ahañcamhi danto loko ca  adanto ahañcamhi santo loko ca asanto ahañcamhi assattho loko ca anassattho ahañcamhi parinibbuto loko ca aparinibbuto pahomi khvāhaṃ tiṇṇo tāretuṃ mutto mocetuṃ danto dametuṃ santo sametuṃ  assattho assāsetuṃ parinibbuto pare ca parinibbāpetunti passantānaṃ buddhānaṃ bhagavantānaṃ sattesu mahākaruṇā okkamatīti (paṭi ma 1117-118)
imināva nayena bhagavato sattesu mettāokkamanañca vibhāvetabbaṃ karuṇāvisayassa hi dukkhassa paṭipakkhabhūtaṃ sukhaṃ sattesu upasaṃharantī mettāpi pavattatīti idha abyāpādaavihiṃsāvitakkā khemavitakko pavivekavitakko pana nekkhammavitakkoyeva tassa dibbavihāraariyavihāresu pubbabhāgassa paṭhamajjhānassa paccavekkhaṇāya ca vasena pavatti veditabbā tattha ye te bhagavato devasikaṃ vaḷañjanakavasena catuvīsatikoṭisatasahassasaṅkhā samāpattivihārā yesaṃ purecaraṇabhāvena pavattaṃ samādhicariyānugataṃ ñāṇacariyānugataṃ ñāṇaṃ catuvīsatikoṭisatasahassasamāpattisañcārimahāvajirañāṇanti vuccati tesaṃ vasena bhagavato pavivekavitakkassa bahulaṃ pavatti veditabbā ayañca attho mahāsaccakasuttenapi veditabbo vuttañhi tattha bhagavatā 
so kho ahaṃ aggivessana tasmiṃyeva purimasmiṃ samādhinimitte ajjhattameva cittaṃ saṇṭhapemi sannisādemi yena sudaṃ niccakappaṃ viharāmīti (ma ni 1387)
idañhi bhagavā samaṇo gotamo  abhirūpo pāsādiko suphusitaṃ dantāvaraṇaṃ jivhā tanukā madhuraṃ vacanaṃ tena parisaṃ rañjento maññe vicarati citte panassa ekaggatā natthi yo evaṃ saññattibahulo caratīti saccakena nigaṇṭhaputtena vitakkite avassaṃ sahoḍhaṃ coraṃ gaṇhanto viya na aggivessana tathāgato parisaṃ rañjento saññattibahulo vicarati cakkavāḷapariyantāyapi parisāya dhammaṃ deseti asallīno anupalitto ekattaṃ ekavihārisuññatāphalasamāpattiphalaṃ anuyuttoti dassetuṃ āhari
bhagavā  hi yasmiṃ khaṇe parisā sādhukāraṃ deti dhammaṃ vā paccavekkhati tasmiṃ khaṇe pubbabhāgena kālaṃ paricchinditvā phalasamāpattiṃ assāsavāre passāsavāre samāpajjati sādhukārasaddanigghose avicchinneyeva dhammapaccavekkhaṇāya ca pariyosāne samāpattito vuṭṭhāya ṭhitaṭṭhānato paṭṭhāya dhammaṃ deseti buddhānañhi bhavaṅgaparivāso lahuko assāsavāre passāsavāre samāpattiyo samāpajjanti evaṃ yathāvuttasamāpattīnaṃ sapubbabhāgānaṃ vasena bhagavato khemavitakkassa pavivekavitakkassa ca bahulappavatti veditabbā
tattha  yassa byāpādavihiṃsāvitakkādisaṃkilesappahānassa abyāpādavitakkassa avihiṃsāvitakkassa ca ānubhāvena kutocipi bhayābhāvato taṃsamaṅgī khemappatto ca viharati tato ca sabbassapi sabbadāpi khemameva hoti abhayameva tasmā duvidhopi ubhayesaṃ khemaṅkaroti  yassa pana kāmavitakkādisaṃkilesapahānassa nekkhammavitakkassa ānubhāvena kāyaviveko cittaviveko upadhivivekoti tividho tadaṅgaviveko vikkhambhanaviveko samucchedaviveko paṭippassaddhiviveko nissaraṇavivekoti pañcavidho ca viveko pāripūriṃ gacchati so yathārahaṃ ārammaṇato sampayogato ca pavivekasahagato vitakkoti  ete ca dve vitakkā evaṃ vibhattavisayāpi samānā ādikammikānaṃ aññamaññūpakārāya  sambhavanti yathā hi khemavitakkassa pavivekavitakko anuppannassa uppādāya uppannassa bhiyyobhāvāya vepullāya hoti evaṃ pavivekavitakkassapi khemavitakko na hi vūpakaṭṭhakāyacittānamantarena mettāvihārādayo sambhavanti byāpādādippahānena ca vinā cittavivekādīnaṃ asambhavoyevāti aññamaññassa bahūpakārā ete dhammā daṭṭhabbā bhagavato pana sabbaso pahīnasaṃkilesassa lokahitatthāya evaṃ khemavitakko ca pavivekavitakko ca assāsavāramattepi hitasukhamāvahantiyevāti khemo ca vitakko paviveko ca vitakkoti sambandhitabbaṃ
evaṃ uddiṭṭhe dve vitakke niddisituṃ tiādimāha tattha abyāpajjhanaṃ kassaci adukkhanaṃ abyāpajjho so āramitabbato ārāmo  etassāti abyāpajjhārāmo abyāpajjhe rato sevanavasena niratoti ti eso eva ti kiriyāya kāyavacīpayogenāti attho ti hīnādīsu kañcipi sattaṃ taṇhātasādiyogato tasaṃ vā tadabhāvato pahīnasabbakilesavipphanditattā thāvaraṃ vā na bādhemi na dukkhāpemi karuṇajjhāsayo bhagavā mahākaruṇāsamāpattibahulo attano paramarucitakaruṇajjhāsayānurūpamevamāha tena avihiṃsāvitakkaṃ abyāpādavitakkañca dasseti idaṃ vuttaṃ hoti  ahaṃ imāya iriyāya imāya paṭipattiyā evaṃ sammā paṭipajjanto evaṃ samāpattivihārehi viharanto evaṃ puññatthikehi katāni sakkāragarukāramānanavandanapūjanāni adhivāsento sattesu na kañci byābādhemi apica kho diṭṭhadhammikasamparāyikaparamatthappabhedaṃ hitasukhameva nesaṃ paribrūhemīti
nti yaṃ diyaḍḍhakilesasahassabhedaṃ aññañca taṃsampayuttaṃ anantappabhedaṃ akusalaṃ taṃ sabbaṃ bodhimūleyeva mayhaṃ pahīnaṃ samūhatanti iminā pavivekesu muddhabhūtena  saddhiṃ nissaraṇavivekena samucchedappaṭippassaddhiviveke dasseti keci panettha tadaṅgavikkhambhanavivekepi uddharanti  āgamanīyapaṭipadāya hi saddhiṃ bhagavatā attano kilesakkhayo idha vuttoti
iti bhagavā aparimitakappaparicittaṃ attano pavivekajjhāsayaṃ saddhiṃ nissaraṇajjhāsayena idāni matthakaṃ pāpetvā ṭhito tamajjhāsayaṃ phalasamāpattiṃ samāpajjitvā attano kilesappahānapaccavekkhaṇamukhena vibhāveti yadatthaṃ panettha satthā ime dve vitakke uddhari idāni tamatthaṃ dassento tiādimāha bhagavā hi imassa vitakkadvayassa attano bahulasamudācāradassanamukheneva tattha bhikkhū nivesetuṃ imaṃ desanaṃ ārabhi
tattha ti yasmā abyāpajjhapavivekābhiratassa me khemapavivekavitakkāyeva bahulaṃ pavattanti tasmā ti nipātamattaṃ ti sabbasattesu mettāvihārena karuṇāvihāre na ca abhiramantā viharatha tena byāpādassa tadekaṭṭhakilesānañca dūrīkaraṇamāha ti ettha ti nipātamattaṃ ti kāyādivivekañceva tadaṅgādivivekañcāti sabbaviveke āramitabbaṭṭhānaṃ katvā viharatha ntiādi yathā nesaṃ khemavitakkassa pavattanākāradassanaṃ evaṃ ntiādi pavivekavitakkassa pavattanākāradassanaṃ tattha yathā anavajjadhamme paripūretukāmena kiṃkusalagavesinā hutvā kusaladhammapariyesanā kātabbāva sāvajjadhamme pajahitukāmenāpi akusalapariyesanā kātabbāti āha ntiādi abhiññāpubbikā hi pariññāpahānasacchikiriyābhāvanā tattha nti akusalaṃ nāma kiṃ sabhāvato kimassa lakkhaṇaṃ kāni vā rasapaccupaṭṭhānapadaṭṭhānānīti akusalassa sabhāvakiccādito paccavekkhaṇavidhiṃ dasseti ādikammikavasena cesa vitakko āgato ti idaṃ padadvayaṃ sekkhavasena tasmā nti kāmarāgasaṃyojanādīsu akusalesu kiṃ akusalaṃ amhākaṃ maggena asamucchinnaṃ ti kiṃ akusalaṃ samugghātema atha vā ti vītikkamapariyuṭṭhānānusayesu kiṃ vibhāgaṃ akusalaṃ idāni mayaṃ pajahāmāti attho keci pana kiṃ appahīnanti paṭhanti tesaṃ diṭṭhisaṃyojanādivasena anekabhedesu akusalesu kiṃ katamaṃ akusalaṃ kena katamena pakārena katamena vā maggena amhākaṃ appahīnanti vuttaṃ hoti sesaṃ vuttanayameva
gāthāsu nti catunnaṃ ariyasaccānaṃ aviparītaṃ sayambhuñāṇena buddhattā paṭividdhattā buddhaṃ saccavinimuttassa ñeyyassa abhāvato tathā hi vuttaṃ 
abhiññeyyaṃ abhiññātaṃ bhāvetabbañca bhāvitaṃ
pahātabbaṃ pahīnaṃ me tasmā buddhosmi brāhmaṇāti (su ni 563 ma ni 2399)
ṭhapetvā mahābodhisattaṃ aññehi sahituṃ vahituṃ asakkuṇeyyattā asayhassa sakalassa bodhisambhārassa mahākaruṇādhikārassa ca sahanato vahanato tathā aññehi sahituṃ abhibhavituṃ dukkarattā asayhānaṃ  pañcannaṃ mārānaṃ sahanato abhibhavanato āsayānusayacariyādhimuttiādivibhāgāvabodhena yathārahaṃ veneyyānaṃ diṭṭhadhammikasamparāyikaparamatthehi anusāsanasaṅkhātassa aññehi asayhassa buddhakiccassa sahanato vahanato tattha vā sādhukāribhāvato nti ettha nti nipātamattaṃ naṃ tathāgatanti vā attho
sakaparasantānesu tamasaṅkhātaṃ mohandhakāraṃ nudi khipīti  pāraṃ nibbānaṃ gatoti  atha vā mutto moceyyantiādinā nayena pavattitassa mahābhinīhārassa sakalassa vā saṃsāradukkhassa sabbaññuguṇānaṃ pāraṃ pariyantaṃ gatoti  taṃ tamonudaṃ pāragataṃ tato eva  buddhaṃ sīlādiṃ dasabalañāṇādiñca sammāsambuddhehi pattabbaṃ sabbaṃ pattanti attho nti  jhānādīsu ākaṅkhāpaṭibaddho paramo āvajjanādivasibhāvo ariyiddhisaṅkhāto anaññasādhāraṇo cittavasibhāvo ca assa atthīti  taṃ vasimaṃ vasinanti attho sabbesaṃ kāmāsavādīnaṃ abhāvena  kāyavisamādikassa visamassa vantattā vā visasaṅkhātaṃ sabbaṃ kilesamalaṃ taritvā vā visaṃ sakalavaṭṭadukkhaṃ sayaṃ taritvā tāraṇato  taṃ visantaraṃ taṇhakkhaye arahattaphale nibbāne vā  ubhayamhi gamanato monasaṅkhātena ñāṇena kāyamoneyyādīhi vā sātisayaṃ samannāgatattā ti hi agāriyamuni anagāriyamuni sekkhamuni asekkhamuni paccekamuni munimunīti anekavidhā munayo tattha gihī āgataphalo viññātasāsano agāriyamuni tathārūpo pabbajito anagāriyamuni satta sekkhā sekkhamuni khīṇāsavo asekkhamuni paccekabuddho paccekamuni sammāsambuddho munimunīti ayameva idhādhippeto āyatiṃ punabbhavābhāvato antimaṃ pacchimaṃ dehaṃ kāyaṃ dhāretīti  taṃ antimadehadhāriṃ kilesamārādīnaṃ sammadeva pariccattattā  tato eva jarāhetusamucchedato anupādisesanibbānappattivasena pākaṭajarādisabbajarāya  jarāsīsena cettha jātimaraṇasokādīnaṃ pāragamanaṃ vuttanti daṭṭhabbaṃ taṃ evaṃbhūtaṃ tathāgataṃ duve vitakkā samudācarantīti brūmīti sambandho
iti  bhagavā paṭhamagāthāya vitakkadvayaṃ uddisitvā tato dutiyagāthāya pavivekavitakkaṃ dassetvā idāni khemavitakkaṃ dassetuṃ ti tatiyagāthamāha tattha ti sele silāmaye ekagghanapabbatamuddhani yathā ṭhito na hi tattha ṭhitassa uddhaṃ gīvukkhipanapasāraṇādikiccaṃ atthi nti tappaṭibhāgaṃ selapabbatūpamaṃ ayaṃ panettha saṅkhepattho  yathā selapabbatamuddhani ṭhito  cakkhumā puriso samantato janataṃ passeyya evameva sumedho sundarapañño sabbaññutaññāṇena samantacakkhu bhagavā dhammamayaṃ paññāmayaṃ pāsādamāruyha sayaṃ apetasoko sokāvatiṇṇaṃ jātijarābhibhūtañca janataṃ sattakāyaṃ avekkhati upadhārayati upaparikkhati ayaṃ panettha adhippāyo  yathā hi pabbatapāde samantā mahantaṃ khettaṃ katvā tattha kedārapāḷīsu kuṭiyo katvā rattiṃ aggiṃ jāleyya caturaṅgasamannāgatañca andhakāraṃ bhaveyya athassa pabbatassa matthake ṭhatvā cakkhumato purisassa bhūmippadesaṃ olokayato neva khettaṃ na kedārapāḷiyo na kuṭiyo na tattha sayitamanussā paññāyeyyuṃ kuṭīsu pana aggijālamattameva paññāyeyya evaṃ dhammamayaṃ pāsādamāruyha sattakāyaṃ olokayato tathāgatassa ye te akatakalyāṇā sattā te ekavihāre dakkhiṇapasse nisinnāpi buddhañāṇassa āpāthaṃ nāgacchanti rattiṃ khittasarā viya honti ye pana katakalyāṇā veneyyapuggalā te evassa dūrepi ṭhitā āpāthaṃ āgacchanti so aggi viya himavantapabbato viya ca vuttampi cetaṃ 
dūre santo pakāsenti himavantova pabbato
asantettha na dissanti rattiṃ khittā yathā sarāti (dha pa 304 netti 11)
evametasmiṃ sutte gāthāsu ca bhagavā attānaṃ paraṃ viya katvā dassesi


 dutiye ti ettha -saddo madhupiṇḍikapariyāyotveva naṃ dhārehītiādīsu (ma ni 1205) desanāyaṃ āgato atthi khvesa  brāhmaṇa pariyāyo yena maṃ pariyāyena sammā vadamāno vadeyya  akiriyavādo samaṇo gotamotiādīsu (pārā 5 a ni 811) kāraṇe kassa nu kho ānanda ajja pariyāyo bhikkhuniyo ovadituntiādīsu (ma ni 3398) vāre idha pana vārepi kāraṇepi vaṭṭati tasmā bhikkhave tathāgatassa  dve dhammadesanā yathārahaṃ kāraṇena bhavanti vārena vāti ayamettha attho bhagavā hi veneyyajjhāsayānurūpaṃ kadāci ime dhammā kusalā ime dhammā akusalā ime dhammā sāvajjā ime dhammā anavajjā ime sevitabbā ime na sevitabbātiādinā kusalākusaladhamme vibhajanto kusaladhammehi akusaladhamme asaṅkarato paññāpento ti dhammaṃ deseti kadāci pāṇātipāto bhikkhave āsevito bhāvito bahulīkato nirayasaṃvattaniko tiracchānayonisaṃvattaniko pettivisayasaṃvattaniko yo sabbalahuko pāṇātipāto so appāyukasaṃvattanikotiādinā (a ni 840) ādīnavaṃ pakāsento pāpato nibbidādīhi niyojento ti dhammaṃ deseti
ti honti pavattanti ti sabbaṃ pāpadhammaṃ diṭṭheva dhamme āyatiñca ahitadukkhāvahato lāmakato passatha ti tasmiṃ pāpadhamme accantahīnabhāvato lāmakaṭṭhena pāpaṃ akosallasambhūtaṭṭhena akusalaṃ pakatipabhassarassa pasannassa ca cittassa pabhassarādibhāvavināsanato saṃkilesikaṃ punappunaṃ bhavadukkhanibbattanato ponobbhavikaṃ saheva darathehi pariḷāhehi vattanato sadarathaṃ dukkhasseva vipaccanato dukkhavipākaṃ aparimāṇampi kālaṃ anāgate jātijarāmaraṇanibbattanato āyatiṃ jātijarāmaraṇiyaṃ sabbahitasukhaviddhaṃsanasamatthantiādinā nayena nānāvidhe ādīnave tassa ca pahāne ānisaṃse sammapaññāya passantā nibbindatha nibbedaṃ āpajjatha nibbindantā ca vipassanaṃ vaḍḍhetvā ariyamaggādhigamena pāpato virajjatha ceva vimuccatha ca maggena vā samucchedavirāgavasena virajjatha tato phalena paṭippassaddhivimuttivasena vimuccatha atha vā nti lāmakato pāpaṃ kiṃ vuttaṃ hoti yaṃ aniccadukkhādibhāvena kucchitaṃ ariyehi jigucchanīyaṃ  vaṭṭadukkhaṃ pāpetīti pāpaṃ kiṃ pana taṃ tebhūmakadhammajātaṃ  yathāvuttena atthena pāpakato disvā tattha aniccato dukkhato rogato gaṇḍato sallato aghato ābādhatotiādinā  vipassanaṃ vaḍḍhentā nibbindatha ti yāthāvato ahitānatthavibhāvanaṃ paṭhamaṃ upādāya tato vivecanaṃ ayaṃ dutiyā dhammadesanā
gāthāsu ti sabbaññubuddhassa ti sabbepi satte mahākaruṇāya anukampanasabhāvassa nti pariyāyena kathanaṃ desanaṃ ti parisaṃ ālapati parisajeṭṭhakaṃ vā sandhāya vuttaṃ keci panāhu attānameva sandhāya bhagavā passāti avocāti ti tasmiṃ pāpake  rāgaṃ pajahathāti attho sesaṃ vuttanayameva


 tatiye ti sahajātavasena upanissayavasena cāti dvīhi ākārehi pubbaṅgamā purassarā padhānakāraṇaṃ na hi avijjāya vinā akusaluppatti atthi ti samāpajjanāya sabhāvapaṭilābhāya pavattiyāti attho tattha akusalappavattiyā ādīnavappaṭicchādanena ayonisomanasikārassa paccayabhāvena appahīnabhāvena ca akusaladhammānaṃ upanissayabhāvo dissati
evaṃ byādhimaraṇādidukkhassa adhiṭṭhānabhāvato sabbāpi gatiyo idha  atha vā rāgādikilesehi dūsitā gatiyo kāyavacīcittānaṃ pavattiyoti duggatiyo kāyavacīmanoduccaritāni ti idha loke manussagatiyaṃ vā ti tato aññāsu gatīsu ti tā sabbāpi duccaritassa vipattiyo vuttanayena avijjāpubbaṅgamattā avijjāmūlikā eva ti  asampattavisayapariyesanalakkhaṇāya icchāya sampattavisayalubbhanalakkhaṇena lobhena ca samussitā upacitāti icchālobhasamussayā
ti  yasmā avijjāhetu avijjāya nivuto hutvā ti avijjāya paṭicchāditattā pāpicchatāya ādīnave apassanto asantaguṇasambhāvanavasena kohaññādīni karonto pāpiccho lobheneva atricchatāpi gahitāti daṭṭhabbā ti lokādhipatino ottappassa abhāvena sabrahmacārīsu ādararahito ti tasmā avijjāpāpicchatāahirikānottappahetu  ti kāyaduccaritādibhedaṃ pāpaṃ upacinati ti tena tathā pasutena pāpena nirayādibhedaṃ apāyaṃ gacchati upapajjati
ti yasmā ete evaṃ sabbaduccaritamūlabhūtā sabbaduggatiparikkilesahetubhūtā ca avijjādayo tasmā icchañca lobhañca avijjañca casaddena ahirikānottappañca  samucchedavasena pajahaṃ kathaṃ virājetīti āha nti vipassanāpaṭipāṭiyā ca maggapaṭipāṭiyā ca ussakkitvā arahattamaggavijjaṃ attano santāne uppādayanto ti sabbāpi duccaritasaṅkhātā duggatiyo vaṭṭadukkhassa vā adhiṭṭhānabhāvato dukkhā sabbā pañcapi gatiyo  pajaheyya samatikkameyya kilesavaṭṭappahāneneva hi kammavaṭṭaṃ vipākavaṭṭañca pahīnaṃ hotīti



 catutthe ti suṭṭhu parihīnā ti ye sattā pañcannaṃ khandhānaṃ udayabbayapaṭivijjhanena catusaccapaṭivijjhanena ca kilesehi ārakā ṭhitattā ariyāya parisuddhāya vipassanāpaññāya ca maggapaññāya ca parihīnā te lokiyalokuttarāhi sampattīhi ativiya parihīnā mahājānikā ke pana teti ye kammāvaraṇena samannāgatā te hi  micchattaniyatabhāvato ekantena parihīnā aparipuṇṇā mahājānikā tenāha ti vipākāvaraṇasamaṅginopi parihīnā atha vā sukkapakkhe aparihīnā nāma tividhāvaraṇavirahitā  sammādiṭṭhikā kammassakatañāṇena ca samannāgatā sesaṃ vuttanayānusārena veditabbaṃ
gāthāsu ti nissakkavacanaṃ vipassanāñāṇato maggañāṇato ca parihānenāti sāmivacanaṃ vā etaṃ yathāvuttañāṇassa parihānenāti uppādetabbassa anuppādanameva cettha parihānaṃ nti nāmarūpe upādānakkhandhapañcake etaṃ mamātiādinā taṇhādiṭṭhivasena abhiniviṭṭhaṃ ajjhositaṃ tato eva ti idameva saccaṃ moghamaññanti maññati sadevake loketi vibhatti pariṇāmetabbā
evaṃ  paṭhamagāthāya saṃkilesapakkhaṃ dassetvā idāni yassā anuppattiyā nāmarūpasmiṃ maññanābhinivesehi kilesavaṭṭaṃ vattati tassā uppattiyā vaṭṭassa upacchedoti paññāya ānubhāvaṃ pakāsento nti gāthamāha
tattha nti saṅkhāralokasmiṃ sammāsambuddho viya sattesu saṅkhāresu paññāsadiso dhammo natthi paññuttarā hi kusalā dhammā paññāya ca siddhāya sabbe anavajjadhammā siddhā eva honti tathā hi vuttaṃ sammādiṭṭhissa sammāsaṅkappo pahotītiādi (ma ni 3141 saṃ ni 51) yā panettha paññā adhippetā sā seṭṭhāti thomitā yathā ca sā pavattati taṃ dassetuṃ tiādi vuttaṃ tassattho  yā ayaṃ paññā anibbiddhapubbaṃ apadālitapubbaṃ lobhakkhandhādiṃ nibbijjhantī padālentī gacchati pavattatīti nibbedhagāminī yāya ca tasmiṃ tasmiṃ bhavayonigativiññāṇaṭṭhitisattāvāsesu sattanikāyesu khandhānaṃ paṭhamābhinibbattisaṅkhātāya jātiyā taṃnimittassa ca kammabhavassa parikkhayaṃ pariyosānaṃ nibbānaṃ  arahattañca sammā aviparītaṃ jānāti sacchikaroti ayaṃ sahavipassanā maggapaññā seṭṭhā lokasminti
idāni yathāvuttapaññānubhāvasampanne khīṇāsave abhitthavanto ti osānagāthamāha tassattho  tesaṃ catūsu ariyasaccesu pariññādīnaṃ soḷasannaṃ kiccānaṃ niṭṭhitattā catusaccasambodhena  sativepullappattiyā  vuttanayena samugghātitasammohattā paññāvepullappattiyā  pubbabhāge vā sīlādipāripūrito  paṭṭhāya yāva nibbānasacchikiriyāya hāsavedatuṭṭhipāmojjabahulatāya  sabbaso parikkhīṇabhavasaṃyojanattā  khīṇāsavānaṃ devā manussā ca  piyā honti tabbhāvaṃ adhigantuṃ icchanti aho paññānubhāvo aho vata mayampi edisā evaṃ nittiṇṇasabbadukkhā bhaveyyāmāti


 pañcame ti na vaṇṇasukkatāya sukkā sukkabhāvāya pana paramavodānāya saṃvattantīti nipphattisukkatāya sukkā sarasenapi sabbe kusalā dhammā sukkā eva kaṇhabhāvapaṭipakkhato  tesañhi uppattiyā cittaṃ pabhassaraṃ hoti parisuddhaṃ ti kusalā dhammā nti sattalokaṃ ti ādhārasandhāraṇena mariyādaṃ ṭhapentā rakkhanti ti ettha hiriyati hiriyitabbena hiriyanti etenāti vā hirī vuttampi cetaṃ yaṃ hiriyati hiriyitabbena hiriyati pāpakānaṃ akusalānaṃ dhammānaṃ samāpattiyā ayaṃ vuccati hirīti (dha sa 30) ottappati ottappitabbena ottappanti etenāti vā ottappaṃ vuttampicetaṃ yaṃ ottappati ottappitabbena ottappati pāpakānaṃ akusalānaṃ  dhammānaṃ samāpattiyā idaṃ vuccati ottappanti (dha sa 31)
tattha ajjhattasamuṭṭhānā hirī bahiddhāsamuṭṭhānaṃ ottappaṃ attādhipateyyā hirī lokādhipateyyaṃ ottappaṃ lajjāsabhāvasaṇṭhitā hirī bhayasabhāvasaṇṭhitaṃ ottappaṃ sappatissavalakkhaṇā hirī vajjabhīrukabhayadassāvilakkhaṇaṃ ottappaṃ
tattha ajjhattasamuṭṭhānaṃ hiriṃ catūhi kāraṇehi samuṭṭhāpeti  jātiṃ paccavekkhitvā vayaṃ paccavekkhitvā sūrabhāvaṃ paccavekkhitvā bāhusaccaṃ paccavekkhitvā kathaṃ pāpakaraṇaṃ nāmetaṃ na jātisampannānaṃ kammaṃ hīnajaccānaṃ kevaṭṭādīnaṃ kammaṃ mādisassa jātisampannassa idaṃ kammaṃ kātuṃ na yuttanti evaṃ tāva jātiṃ paccavekkhitvā pāṇātipātādipāpakammaṃ akaronto hiriṃ  samuṭṭhāpeti tathā pāpakaraṇaṃ nāmetaṃ daharehi kattabbakammaṃ mādisassa vaye ṭhitassa idaṃ kammaṃ kātuṃ na yuttanti evaṃ vayaṃ paccavekkhitvā pāṇātipātādipāpakammaṃ akaronto hiriṃ samuṭṭhāpeti tathā pāpakaraṇaṃ nāmetaṃ dubbalajātikānaṃ kammaṃ mādisassa sūrabhāvasampannassa idaṃ kammaṃ kātuṃ na yuttanti evaṃ sūrabhāvaṃ paccavekkhitvā pāṇātipātādipāpakammaṃ akaronto hiriṃ samuṭṭhāpeti tathā pāpakaraṇaṃ nāmetaṃ andhabālānaṃ kammaṃ na paṇḍitānaṃ mādisassa paṇḍitassa bahussutassa idaṃ kammaṃ kātuṃ na yuttanti evaṃ bāhusaccaṃ paccavekkhitvā pāṇātipātādipāpakammaṃ akaronto hiriṃ samuṭṭhāpeti evaṃ ajjhattasamuṭṭhānaṃ hiriṃ catūhi kāraṇehi samuṭṭhāpeti samuṭṭhāpetvā ca pana attano citte hiriṃ pavesetvā pāpakammaṃ na karoti evaṃ hirī ajjhattasamuṭṭhānā nāma hoti
kathaṃ ottappaṃ bahiddhāsamuṭṭhānaṃ nāma sace tvaṃ pāpakammaṃ karissasi catūsu parisāsu garahappatto bhavissasi
garahissanti  taṃ viññū asuciṃ nāgariko yathā
vajjito sīlavantehi kathaṃ bhikkhu karissasīti 
paccavekkhanto  hi bahiddhāsamuṭṭhitena ottappena pāpakammaṃ na karoti evaṃ ottappaṃ bahiddhāsamuṭṭhānaṃ nāma hoti
kathaṃ hirī attādhipateyyā nāma idhekacco kulaputto attānaṃ adhipatiṃ jeṭṭhakaṃ katvā mādisassa saddhāpabbajitassa bahussutassa dhutavādissa na yuttaṃ pāpakammaṃ kātunti pāpakammaṃ na karoti evaṃ hirī attādhipateyyā nāma hoti tenāha bhagavā 
so attānaṃyeva adhipatiṃ karitvā akusalaṃ pajahati kusalaṃ bhāveti sāvajjaṃ pajahati anavajjaṃ bhāveti suddhamattānaṃ pariharatīti (a ni 340)
kathaṃ ottappaṃ lokādhipateyyaṃ nāma idhekacco kulaputto lokaṃ adhipatiṃ jeṭṭhakaṃ katvā pāpakammaṃ na karoti yathāha 
mahā kho panāyaṃ lokasannivāso mahantasmiṃ kho pana lokasannivāse santi samaṇabrāhmaṇā iddhimanto dibbacakkhukā paracittaviduno  te dūratopi passanti āsannāpi na dissanti cetasāpi cittaṃ pajānanti tepi maṃ evaṃ jānissanti passatha bho imaṃ kulaputtaṃ saddhā agārasmā anagāriyaṃ pabbajito samāno vokiṇṇo viharati pāpakehi akusalehi dhammehīti santi devatā iddhimantiniyo dibbacakkhukā paracittaviduniyo tā dūratopi passanti āsannāpi na dissanti cetasāpi cittaṃ pajānanti tāpi maṃ evaṃ jānissanti passatha bho imaṃ kulaputtaṃ saddhā agārasmā anagāriyaṃ pabbajito samāno vokiṇṇo viharati pāpakehi akusalehi dhammehīti so lokaṃyeva adhipatiṃ katvā akusalaṃ pajahatīti (a ni 340)
evaṃ lokādhipateyyaṃ ottappaṃ
lajjāsabhāvasaṇṭhitāti  ettha lajjāti lajjanākāro tena sabhāvena saṇṭhitā hirī bhayanti apāyabhayaṃ tena sabhāvena saṇṭhitaṃ ottappaṃ tadubhayaṃ pāpaparivajjane pākaṭaṃ hoti tattha yathā dvīsu ayoguḷesu eko sītalo bhaveyya gūthamakkhito eko uṇho āditto tesu yathā sītalaṃ gūthamakkhitattā jigucchanto viññujātiko  na gaṇhāti itaraṃ dāhabhayena evaṃ paṇḍito lajjāya jigucchanto pāpaṃ na karoti ottappena apāyabhīto pāpaṃ na karoti evaṃ lajjāsabhāvasaṇṭhitā hirī bhayasabhāvasaṇṭhitaṃ ottappaṃ
kathaṃ sappatissavalakkhaṇā hirī vajjabhīrukabhayadassāvilakkhaṇaṃ ottappaṃ ekacco hi jātimahattapaccavekkhaṇā satthumahattapaccavekkhaṇā dāyajjamahattapaccavekkhaṇā sabrahmacārimahattapaccavekkhaṇāti catūhi kāraṇehi tattha gāravena sappatissavalakkhaṇaṃ hiriṃ samuṭṭhāpetvā pāpaṃ na karoti ekacco attānuvādabhayaṃ parānuvādabhayaṃ daṇḍabhayaṃ duggatibhayanti catūhi kāraṇehi vajjato bhāyanto vajjabhīrukabhayadassāvilakkhaṇaṃ ottappaṃ samuṭṭhāpetvā pāpaṃ na karoti ettha ca ajjhattasamuṭṭhānāditā hirottappānaṃ tattha tattha pākaṭabhāvena vuttā na pana nesaṃ kadāci aññamaññavippayogo na hi lajjanaṃ nibbhayaṃ pāpabhayaṃ vā alajjanaṃ atthīti
nti bhikkhave ime dve anavajjadhammā yadi lokaṃ na rakkheyyuṃ lokapālakā yadi na bhaveyyuṃ ti idha imasmiṃ loke janikā mātā ayaṃ me mātāti garucittīkāravasena na paññāyetha ayaṃ mātāti na labbheyya sesapadesupi eseva nayo ti mātubhaginī ti mātulabhariyā nti mahāpitucūḷapitujeṭṭhabhātuādīnaṃ garuṭṭhāniyānaṃ nti saṅkaraṃ mariyādabhedaṃ vā tiādīhi upamaṃ dasseti ete hi sattā ayaṃ me mātāti vā mātucchāti vā garucittīkāravasena na jānanti yaṃ vatthuṃ nissāya uppannā tatthapi vippaṭipajjanti tasmā upamaṃ āharanto ajeḷakādayo āhari ayañhettha saṅkhepattho  yathā ajeḷakādayo tiracchānā hirottapparahitā mātādisaññaṃ akatvā bhinnamariyādā sabbattha sambhedena vattanti evamayaṃ  manussaloko yadi lokapālakadhammā na bhaveyyuṃ sabbattha sambhedena vatteyya yasmā panime lokapālakadhammā lokaṃ pālenti tasmā natthi sambhedoti
gāthāsu nti ti nipātamattaṃ yesaṃ sattānaṃ hirī ca ottappañca sabbadāva  sabbakālameva na vijjati na upalabbhati ti te sattā kusalamūlapacchedāvahassāpi kammassa karaṇato kusalakammānaṃ patiṭṭhānabhūtānaṃ hirottappānameva vā abhāvato kusalato vokkamitvā apasakkitvā ṭhitattā vokkantā sukkamūlā punappunaṃ jāyanamīyanasabhāvattā jātimaraṇagāmino saṃsāraṃ nātivattantīti attho
nti yesaṃ pana parisuddhamatīnaṃ sattānaṃ hirī ca ottappañcāti ime dhammā sadā sabbakālaṃ rattindivaṃ navamajjhimattherakālesu sammā upagamma ṭhitā pāpā jigucchantā bhāyantā tadaṅgādivasena pāpaṃ pajahantā ti sāsanabrahmacariye maggabrahmacariye ca virūḷhaṃ āpannā aggamaggādhigamena sabbaso santakilesatāya santaguṇatāya vā  punabbhavassa khepitattā  hontīti


 chaṭṭhe ti kā uppatti ekadivasaṃ kira bhagavatā anekapariyāyena saṃsāre ādīnavaṃ pakāsetvā tadupasamanādivasena nibbānapaṭisaṃyuttāya dhammadesanāya katāya bhikkhūnaṃ etadahosi ayaṃ saṃsāro bhagavatā avijjādīhi kāraṇehi sahetuko vutto nibbānassa pana tadupasamassa na kiñci kāraṇaṃ vuttaṃ tayidaṃ ahetukaṃ kathaṃ saccikaṭṭhaparamatthena upalabbhatīti atha  bhagavā tesaṃ bhikkhūnaṃ vimatividhamanatthañceva idha samaṇabrāhmaṇānaṃ nibbānaṃ nibbānanti vācāvatthumattameva natthi hi paramatthato nibbānaṃ nāma anupalabbhamānasabhāvattāti lokāyatikādayo viya vippaṭipannānaṃ bahiddhā ca puthudiṭṭhigatikānaṃ micchāvādabhañjanatthañca amatamahānibbānassa paramatthato atthibhāvadīpanatthaṃ tassa ca nissaraṇabhāvādiānubhāvavantatādīpanatthaṃ pītivegena udānavasena idaṃ suttaṃ abhāsi tathā hi idaṃ suttaṃ udānepi (udā 72-74) saṅgītaṃ
tattha ti vijjati paramatthato upalabbhati nti sabbānipi padāni aññamaññavevacanāni atha vā vedanādayo viya hetupaccayasamavāyasaṅkhātāya kāraṇasāmaggiyā na jātaṃ na nibbattanti  kāraṇena vinā sayameva na bhūtaṃ na pātubhūtaṃ na uppannanti  evaṃ ajātattā abhūtattā ca yena kenaci kāraṇena  na katanti  jātabhūtakatasabhāvo ca nāmarūpādīnaṃ saṅkhatadhammānaṃ hoti na asaṅkhatasabhāvassa nibbānassāti dassanatthaṃ nti vuttaṃ paṭilomato vā samecca sambhuyya paccayehi katanti saṅkhataṃ tathā na saṅkhataṃ saṅkhatalakkhaṇarahitanti ca nti evaṃ anekehi kāraṇehi nibbattitabhāve paṭisiddhe siyā nu kho ekeneva kāraṇena katanti āsaṅkāyaṃ na kenaci katanti dassanatthaṃ nti vuttaṃ evaṃ appaccayampi samānaṃ sayameva nu kho idaṃ bhūtaṃ pātubhūtanti āsaṅkāyaṃ tannivattanatthaṃ nti vuttaṃ ayañca etassa asaṅkhatākatābhūtabhāvo sabbena sabbaṃ ajātidhammattāti dassetuṃ nti vuttanti evametesaṃ catunnampi padānaṃ sātthakabhāvo veditabbo
iti  bhagavā atthi bhikkhave ajātaṃ abhūtaṃ akataṃ asaṅkhatanti paramatthato nibbānassa atthibhāvaṃ vatvā tattha hetuṃ dassento tiādimāha tassāyaṃ  saṅkhepo  bhikkhave yadi ajātādisabhāvā asaṅkhatā dhātu na abhavissa na siyā idha loke jātādisabhāvassa rūpādikkhandhapañcakasaṅkhātassa saṅkhāragatassa nissaraṇaṃ anavasesavaṭṭupasamo na paññāyeyya na upalabbheyya na sambhaveyya nibbānañhi ārammaṇaṃ katvā pavattamānā sammādiṭṭhiādayo ariyamaggadhammā anavasesato kilese samucchindanti tenettha sabbassapi vaṭṭadukkhassa appavatti apagamo nissaraṇaṃ paññāyati
evaṃ byatirekavasena nibbānassa atthibhāvaṃ dassetvā idāni anvayavasenapi taṃ dassetuṃ tiādi vuttaṃ taṃ vuttatthameva ettha ca yasmā apaccayā dhammā asaṅkhatā dhammā (dha sa dukamātikā 7 8) atthi bhikkhave tadāyatanaṃ yattha neva pathavī (udā 71) idampi kho ṭhānaṃ duddasaṃ yadidaṃ sabbasaṅkhārasamatho sabbūpadhipaṭinissaggo (mahāva 7 ma ni 1281) asaṅkhatañca vo bhikkhave dhammaṃ desessāmi asaṅkhatagāminiñca paṭipadantiādīhi (saṃ ni 4366) anekehi suttapadehi atthi bhikkhave ajātanti imināpi suttena nibbānadhātuyā paramatthato sabbhāvo sabbalokaṃ anukampamānena sammāsambuddhena desito tasmā na paṭikkhipitabbaṃ tattha appaccakkhakārīnampi viññūnaṃ kaṅkhā vā vimati vā natthi eva ye pana abuddhipuggalā tesaṃ vimativinodanatthaṃ ayamettha adhippāyaniddhāraṇamukhena yuttivicāraṇā  yathā pariññeyyatāya sauttarānaṃ kāmānaṃ rūpānañca paṭipakkhabhūtaṃ tabbidhurasabhāvaṃ nissaraṇaṃ paññāyati evaṃ taṃsabhāvānaṃ sabbesaṃ saṅkhatadhammānaṃ paṭipakkhabhūtena tabbidhurasabhāvena nissaraṇena bhavitabbaṃ yañcetaṃ nissaraṇaṃ sā asaṅkhatā dhātu kiñca bhiyyo saṅkhatadhammārammaṇaṃ  vipassanāñāṇaṃ api anulomañāṇaṃ kilese samucchedavasena pajahituṃ na sakkoti tathā sammutisaccārammaṇaṃ paṭhamajjhānādīsu ñāṇaṃ vikkhambhanavaseneva kilese pajahati na samucchedavasena iti saṅkhatadhammārammaṇassa  sammutisaccārammaṇassa ca ñāṇassa kilesānaṃ samucchedappahāne asamatthabhāvato tesaṃ samucchedappahānakarassa ariyamaggañāṇassa tadubhayaviparītasabhāvena ārammaṇena bhavitabbaṃ  sā asaṅkhatā dhātu tathā atthi bhikkhave ajātaṃ abhūtaṃ akataṃ asaṅkhatanti idaṃ nibbānassa paramatthato atthibhāvajotakavacanaṃ aviparītatthaṃ bhagavatā bhāsitattā yañhi bhagavatā bhāsitaṃ taṃ aviparītatthaṃ paramatthanti yathā taṃ sabbe saṅkhārā aniccā sabbe saṅkhārā dukkhā sabbe dhammā anattāti (dha pa 277-279 cūḷani hemakamāṇavapucchāniddesa 56) tathā nibbānasaddo katthaci visaye yathābhūtaparamatthavisayo upacāravuttisabbhāvato seyyathāpi sīhasaddo atha vā attheva paramatthato asaṅkhatādhātu itaratabbiparītavinimuttasabhāvattā seyyathāpi pathavīdhātu vedanāti evamādīhi nayehi yuttitopi asaṅkhatāya dhātuyā paramatthato atthibhāvo veditabbo
gāthāsu nti jāyanaṭṭhena jātaṃ jātilakkhaṇappattanti attho nti bhavanaṭṭhena bhūtaṃ ahutvā sambhūtanti attho nti sahitabhāvena uppannaṃ sahitehi dhammehi ca uppannanti attho nti kāraṇabhūtehi paccayehi nibbattitaṃ nti tehiyeva samecca sambhuyya katanti saṅkhataṃ sabbametaṃ paccayanibbattassa adhivacanaṃ niccasārādivirahitato  jarāya maraṇena ca ekanteneva saṅghaṭitaṃ saṃsaṭṭhanti  jarāmaraṇasaṅghaṭṭantipi paṭhanti jarāya maraṇena ca upaddutaṃ pīḷitanti attho akkhirogādīnaṃ anekesaṃ rogānaṃ nīḷaṃ kulāvakanti  sarasato  upakkamato ca pabhaṅguparamasīlatāya 
catubbidho āhāro ca taṇhāsaṅkhātā netti ca pabhavo samuṭṭhānaṃ etassāti  sabbopi vā paccayo āhāro idha pana taṇhāya nettiggahaṇena gahitattā taṇhāvajjā veditabbā tasmā āhāro ca netti ca pabhavo etassāti āhāranettippabhavaṃ āhāro eva vā nayanaṭṭhena pavattanaṭṭhena nettīti evampi āhāranettippabhavaṃ nti taṃ upādānakkhandhapañcakaṃ evaṃ paccayādhīnavuttikaṃ tato eva aniccaṃ dukkhañca taṇhādiṭṭhīhi abhinandituṃ assādetuṃ na yuttaṃ
nti jātaṃ bhūtantiādinā vuttassa tassa sakkāyassa nissaraṇaṃ nikkamo  anupasantasabhāvassa rāgādikilesassa sabbasaṅkhārassa ca abhāvena tadupasamabhāvena pasatthabhāvena ca  takkañāṇassa agocarabhāvato  niccaṭṭhena  tato eva  sokahetūnaṃ abhāvato  vigatarāgādirajattā  saṃsāradukkhaṭṭitehi paṭipajjitabbattā  jātiādidukkhadhammānaṃ nirodhahetutāya  sabbasaṅkhārānaṃ upasamahetutāya  tato eva accantasukhatāya ti sabbapadehi amatamahānibbānameva thometi evaṃ bhagavā paṭhamagāthāya byatirekavasena dutiyagāthāya anvayavasena ca nibbānaṃ vibhāvesi


 sattame ti dve imā  vuccati taṇhā nikkhantaṃ vānato natthi vā ettha vānaṃ imasmiṃ vā adhigate vānassa abhāvoti nibbānaṃ tadeva nissattanijjīvaṭṭhena sabhāvadhāraṇaṭṭhena ca dhātūti  yadipi tassā paramatthato bhedo natthi  pariyāyena pana paññāyatīti taṃ pariyāyabhedaṃ sandhāya dvemā bhikkhave nibbānadhātuyoti vatvā yathādhippetappabhedaṃ dassetuṃ tiādi vuttaṃ tattha taṇhādīhi phalabhāvena upādīyatīti upādi khandhapañcakaṃ upādiyeva sesoti upādiseso saha upādisesenāti  tadabhāvato 
nti ārakakileso dūrakilesoti attho vuttañhetaṃ bhagavatā 
kathañca bhikkhave bhikkhu arahaṃ hoti ārakāssa honti pāpakā akusalā dhammā saṃkilesikā ponobbhavikā sadarā  dukkhavipākā āyatiṃ jātijarāmaraṇiyā evaṃ kho bhikkhave bhikkhu arahaṃ hotīti (ma ni 1434)
ti kāmāsavādayo cattāropi āsavā arahato khīṇā samucchinnā pahīnā paṭippassaddhā abhabbuppattikā ñāṇagginā daḍḍhāti khīṇāsavo ti garusaṃvāsepi ariyamaggepi dasasu ariyavāsesupi vasi parivasi parivuṭṭho vuṭṭhavāso ciṇṇacaraṇoti vusitavā ti puthujjanakalyāṇakaṃ upādāya satta sekhā catūhi maggehi karaṇīyaṃ karonti  nāma khīṇāsavassa sabbakaraṇīyāni katāni pariyositāni natthi uttariṃ karaṇīyaṃ dukkhakkhayādhigamāyāti  vuttampi cetaṃ 
tassa sammā vimuttassa santacittassa bhikkhuno
katassa paṭicayo natthi karaṇīyaṃ na vijjatīti (a ni 655 mahāva 244)
ti tayo bhārā  khandhabhāro kilesabhāro abhisaṅkhārabhāroti tassime tayopi bhārā ohitā oropitā nikkhittā pātitāti ohitabhāro ti anuppatto sadatthaṃ sakatthanti vuttaṃ hoti kakārassa dakāro kato anuppatto sadattho etenāti anuppattasadattho sadatthoti ca arahattaṃ veditabbaṃ tañhi attupanibandhaṭṭhena attano avijahanaṭṭhena  attano paramatthena ca attano atthattā sakattho hoti ti kāmarāgasaṃyojanaṃ paṭighasaṃyojanaṃ mānadiṭṭhivicikicchāsīlabbataparāmāsabhavarāgaissāmacchariyaavijjāsaṃyojananti imāni satte bhavesu bhavaṃ vā bhavena saṃyojenti upanibandhantīti bhavasaṃyojanāni nāma tāni arahato parikkhīṇāni pahīnāni ñāṇagginā daḍḍhānīti parikkhīṇabhavasaṃyojano ti ettha ti sammā aññāya idaṃ vuttaṃ hoti  khandhānaṃ khandhaṭṭhaṃ āyatanānaṃ āyatanaṭṭhaṃ dhātūnaṃ suññaṭṭhaṃ dukkhassa pīḷanaṭṭhaṃ samudayassa pabhavaṭṭhaṃ nirodhassa santaṭṭhaṃ maggassa dassanaṭṭhaṃ sabbe saṅkhārā aniccāti evamādibhedaṃ vā sammā yathābhūtaṃ aññāya jānitvā tīrayitvā tulayitvā vibhāvetvā vibhūtaṃ katvā ti dve vimuttiyo  cittassa ca vimutti nibbānañca arahā hi sabbakilesehi vimuttattā cittavimuttiyāpi vimutto nibbānepi vimuttoti tena vuttaṃ sammadaññā vimuttoti
ti tassa arahato carimabhavahetubhūtaṃ kammaṃ yāva na khīyati tāva tiṭṭhantiyeva cakkhādīni pañcindriyāni ti anuppādanirodhavasena aniruddhattā nti iṭṭhāniṭṭhaṃ rūpādigocaraṃ ti vindati paṭilabhati ti vipākabhūtaṃ sukhañca dukkhañca paṭisaṃvedeti tehi dvārehi paṭilabhati
ettāvatā upādisesaṃ dassetvā idāni saupādisesaṃ nibbānadhātuṃ dassetuṃ tiādi  vuttaṃ tattha ti tassa saupādisesassa sato arahato ti rāgassa khayo khīṇākāro abhāvo accantamanuppādo esa nayo sesesupi ettāvatā rāgādikkhayo saupādisesā nibbānadhātūti dassitaṃ hoti
ti  imasmiṃyeva attabhāve ti sukhādayo sabbā abyākatavedanā kusalākusalavedanā pana pubbeyeva pahīnāti ti taṇhādīhi na abhinanditāni ti accantavūpasamena saṅkhāradarathapaṭippassaddhiyā sītalī bhavissanti appaṭisandhikanirodhena nirujjhissantīti attho na kevalaṃ vedayitāniyeva sabbepi pana khīṇāsavasantāne pañcakkhandhā nirujjhissanti vedayitasīsena desanā katā
gāthāsu ti buddhacakkhu dhammacakkhu dibbacakkhu paññācakkhu samantacakkhūti pañcahi cakkhūhi cakkhumatā ti taṇhādiṭṭhinissayavasena kañci dhammaṃ anissitena rāgabandhanādīhi vā abandhena ti chaḷaṅgupekkhāvasena sabbattha iṭṭhādīsu ekasabhāvatāsaṅkhātena tādilakkhaṇena tādinā ti imasmiṃ attabhāve bhavā vattamānā ti bhavanettiyā taṇhāya parikkhayā ti samparāye khandhabhedato parabhāge bhavā ti yasmiṃ anupādisesanibbāne ti liṅgavipallāsena vuttaṃ upapattibhavā sabbaso anavasesā nirujjhanti na pavattanti
ti  te evaṃ vimuttacittā ti vimuttisārattā imassa dhammavinayassa dhammesu sārabhūtassa arahattassa adhigamanato ti rāgādikkhayabhūte nibbāne  abhiratā atha vā niccabhāvato seṭṭhabhāvato ca dhammesu sāranti dhammasāraṃ nibbānaṃ vuttañhetaṃ virāgo seṭṭho dhammānaṃ (dha pa 273) virāgo tesaṃ aggamakkhāyatīti (itivu 90 a ni 434) ca tassa dhammasārassa adhigamahetu khaye sabbasaṅkhāraparikkhaye anupādisesanibbāne ratā ti pajahiṃsu ti nipātamattaṃ sesaṃ vuttanayameva


 aṭṭhame ti tehi tehi sattasaṅkhārehi paṭinivattitvā sallānaṃ paṭisallānaṃ ekavihāro ekamantasevitā kāyavivekoti attho taṃ paṭisallānaṃ ramanti rocantīti paṭisallānarāmā paṭisallānārāmātipi pāṭho yathā vuttaṃ paṭisallānaṃ āramitabbato ārāmo etesanti paṭisallānārāmā ti evaṃbhūtā hutvā viharathāti attho paṭisallāne ratā niratā sammuditāti  ettāvatā jāgariyānuyogo tassa nimittabhūtā vūpakaṭṭhakāyatā ca dassitā jāgariyānuyogo sīlasaṃvaro indriyesu guttadvāratā bhojane mattaññutā satisampajaññanti imehi dhammehi vinā na vattatīti tepi idha atthato vuttā evāti veditabbā
ti attano cittasamathe anuyuttā ajjhattaṃ attanoti ca etaṃ ekatthaṃ byañjanameva nānaṃ bhummatthe cetaṃ samathanti anusaddayogena upayogavacanaṃ ti bahi anīhatajjhānā avināsitajjhānā vā nīharaṇaṃ vināso vāti idaṃ nirākataṃ nāma thambhaṃ niraṃkatvā nivātavuttītiādīsu (su ni 328) viya ti sattavidhāya anupassanāya yuttā sattavidhā anupassanā nāma  aniccānupassanā dukkhānupassanā anattānupassanā nibbidānupassanā virāgānupassanā nirodhānupassanā paṭinissaggānupassanā ca tā visuddhimagge vitthāritāva
nti vaḍḍhetāro suññāgārānaṃ ettha ca suññāgārānanti yaṃkiñci vivittaṃ bhāvanānuyogassa anucchavikaṭṭhānaṃ samathavipassanāvasena kammaṭṭhānaṃ gahetvā rattindivaṃ suññāgāraṃ pavisitvā bhāvanānuyogavasena nisīdamānā bhikkhū brūhetāro suññāgārānanti veditabbā ekabhūmikādipāsādepi pana vāsaṃ kurumānā jhāyino suññāgārānaṃ brūhetārotveva veditabbā
ettha ca yā paṭisallānarāmā bhikkhave viharatha paṭisallānaratāti vūpakaṭṭhakāyatā vihitā sā parisuddhasīlassa na asīlassa avisuddhasīlassa vā tassa rūpārammaṇādito cittavinivattanasseva  abhāvatoti atthato sīlavisuddhi dassitāti vuttovāyamattho ajjhattaṃ cetosamathamanuyuttā anirākatajjhānāti padadvayena samādhibhāvanā vipassanāya samannāgatāti iminā paññābhāvanā vihitāti lokiyā tisso sikkhā dassitā
idāni  tāsu patiṭṭhitassa avassaṃbhāviphalaṃ dassetuṃ ntiādi vuttaṃ tattha nti vaḍḍhetānaṃ nti tatiyacatutthaphalānaṃ nti icchitabbaṃ avassaṃbhāvī ti arahattaṃ tañhi heṭṭhimamaggañāṇehi ñātamariyādaṃ anatikkamitvā jānanato paripuṇṇajānanattā upari jānanakiccābhāvato ca aññāti vuccati ti sati vā kilesūpādisese pahātuṃ asakkuṇeyye sati ñāṇe hi aparipakke ye tena paripakkena pahātabbakilesā te na pahīyanti taṃ sandhāyāha sati vā upādiseseti sati ca kilese khandhābhisaṅkhārā tiṭṭhanti eva iti imasmiṃ sutte anāgāmiphalaṃ arahattanti dve dhammā dassitā yathā cettha evaṃ ito paresu dvīsu suttesu
gāthāsu ti ye yogāvacarā tadaṅgavasena vikkhambhanavaseva ca samitakilesatāya santacittā nepakkaṃ vuccati paññā tāya samannāgatattā  iminā tesaṃ kammaṭṭhānapariharaṇañāṇaṃ dasseti ti ṭhānanisajjādīsu kammaṭṭhānāvijahanahetubhūtāya satiyā satimanto ārammaṇūpanijjhānalakkhaṇena jhānena jhāyino ti pubbeyeva aṭṭhikaṅkalūpamā kāmātiādinā (ma ni 1234 pāci 417) vatthukāmesu kilesakāmesu ca ādīnavapaccavekkhaṇena anapekkhino anatthikā te pahāya adhigataṃ upacārasamādhiṃ appanāsamādhiṃ vā pādakaṃ katvā nāmarūpaṃ tassa paccaye ca pariggahetvā kalāpasammasanādikkamena sammā aviparītaṃ pañcakkhandhadhammaṃ aniccādito vipassanti
ti  vuttappakārāya samathavipassanābhāvanāya appamajjane ratā abhiratā tattha appamādeneva rattindivaṃ vītināmentā ti samānā sattātipi pāṭho puggalāti attho ti nirayūpapattiādikaṃ pamāde bhayaṃ passantā ti te evarūpā samathavipassanādhammehi maggaphalehi vā parihānāya abhabbā samathavipassanāto hi sampattato na parihāyanti itarāni ca appattāni pāpuṇanti ti nibbānassa ca anupādāparinibbānassa ca santike eva na cirasseva naṃ adhigamissantīti


 navame ti ettha sikkhitabbāti sikkhā sā tividhā adhisīlasikkhā adhicittasikkhā adhipaññāsikkhāti tividhāpi cesā sikkhā ānisaṃsā etesaṃ na lābhasakkārasilokāti sikkhānisaṃsā ti sikkhānisaṃsā hutvā viharatha tīsu sikkhāsu ānisaṃsadassāvino hutvā tāhi sikkhāhi laddhabbaṃ ānisaṃsameva sampassantā viharathāti attho ti tāsu sikkhāsu yā adhipaññāsikkhāsaṅkhātā paññā sā uttarā padhānā visiṭṭhā etesanti paññuttarā ye hi sikkhānisaṃsā viharanti te paññuttarā bhavantīti ti  arahattaphalasaṅkhātā vimutti sāraṃ etesanti vimuttisārā yathāvuttaṃ vimuttiṃyeva sārato gahetvā ṭhitāti attho ye hi sikkhānisaṃsā paññuttarā ca na te bhavavisesaṃ patthenti apica kho vibhavaṃ ākaṅkhantā vimuttiṃyeva sārato paccenti ti jeṭṭhakakaraṇaṭṭhena sati adhipateyyaṃ etesanti satādhipateyyā adhipati eva adhipateyyanti katvā catūsu satipaṭṭhānesu suppatiṭṭhitacittā kāyānupassanādimukhena samathavipassanābhāvanānuyuttāti attho
atha vā ti bhikkhave evarūpe dullabhakkhaṇapaṭilābhe  tividhasikkhāsikkhanameva ānisaṃsaṃ katvā viharatha evaṃ viharantā ca  paññāya uttarā lokuttarapaññāya samannāgatā hutvā viharatha evaṃbhūtā ca  nibbānasārā anaññasārā viharatha tathābhāvassa cāyaṃ upāyo yaṃ  viharatha satipaṭṭhānabhāvanāya yuttappayuttā hotha sabbattha vā satārakkhena cetasā viharathāti evamettha attho veditabbo iti bhagavā tīsu sikkhāsu bhikkhū niyojento yathā tā sikkhitabbā yena ca pāripūriṃ gacchanti taṃ saṅkhepeneva dassetvā idāni yathānusiṭṭhaṃ paṭipajjamānānaṃ phalavisesadassanena tassā paṭipattiyā amoghabhāvaṃ pakāsento ntiādimāha taṃ vuttatthameva
gāthāsu nti aggaphalappattiyā parisuddhasikkhaṃ asekkhanti attho nti ettha pahānadhammā vuccanti kuppā vimuttiyo pahānadhammoti hi hānadhammo kuppadhammo na pahānadhammoti apahānadhammo akuppadhammo appahānadhammotipi pāḷi so eva attho khayo eva antoti khayanto jātiyā khayanto jātikhayanto nibbānaṃ khayo vā maraṇaṃ jātikhayanto nibbānameva tassa diṭṭhattā 
ti  yasmā sikkhāpāripūriyā ayaṃ jarāpāraṅgamanapariyosāno ānisaṃso tasmā ti sabbakālaṃ ti lakkhaṇūpanijjhāne ārammaṇūpanijjhāneti duvidhepi jhāne ratā tato eva ti kilesasenāya anaṭṭhasenāya ca sasenaṃ anavasiṭṭhaṃ catubbidhampi māraṃ abhibhavitvā devaputtamārassapi hi guṇamāraṇe sahāyabhāvūpagamanato kilesā senāti vuccanti tathā rogādayo anaṭṭhā maccumārassa yathāha 
kāmā te paṭhamā senā dutiyā arati vuccati
tatiyā khuppipāsā te catutthī taṇhā pavuccati
pañcamī  thinamiddhaṃ te chaṭṭhā bhīrū pavuccati
sattamī vicikicchā te makkho thambho ca aṭṭhamo
lābho siloko sakkāro micchāladdho ca yo yaso
yo cattānaṃ samukkaṃse pare ca avajānati
esā namuci te senā kaṇhassābhippahārinī
na naṃ asūro jināti jetvā ca labhate sukhanti (su ni 438-441 mahāni 28)
yathā cāha 
ajjeva kiccamātappaṃ ko jaññā maraṇaṃ suve
na hi no saṅgaraṃ tena mahāsenena maccunāti (ma ni 3280 jā 222121)
ti jātiyā maraṇassa ca pāragāmino nibbānagāmino bhavathāti


 dasame ti jāgarako vigataniddo jāgariyaṃ anuyutto rattindivaṃ kammaṭṭhānamanasikāre yuttappayuttoti attho vuttañhetaṃ 
kathañca bhikkhave bhikkhu pubbarattāpararattaṃ jāgariyānuyogamanuyutto hoti idha bhikkhu divasaṃ caṅkamena nisajjāya āvaraṇīyehi dhammehi cittaṃ parisodheti rattiyā paṭhamaṃ yāmaṃ caṅkamena  nisajjāya āvaraṇīyehi dhammehi cittaṃ parisodheti rattiyā majjhimaṃ yāmaṃ dakkhiṇena passena sīhaseyyaṃ kappeti pāde pādaṃ accādhāya sato sampajāno uṭṭhānasaññaṃ manasi karitvā rattiyā pacchimaṃ yāmaṃ paccuṭṭhāya caṅkamena nisajjāya āvaraṇīyehi dhammehi cittaṃ parisodheti evaṃ bhikkhu pubbarattāpararattaṃ jāgariyānuyogamanuyutto hotīti (vibha 519)
casaddo sampiṇḍanattho tena vakkhamāne satādibhāve sampiṇḍeti ti siyā bhaveyyāti attho jāgaro ca bhikkhu vihareyyāti ca paṭhanti sabbattha  sabbadā ca kammaṭṭhānāvijahanavasena satiavippavāsena ti sattaṭṭhāniyassa catubbidhassapi sampajaññassa vasena sampajāno ti upacārasamādhinā appanāsamādhinā ca samāhito ekaggacitto ti paṭipattiyā ānisaṃsadassanena uttaruttari visesādhigamena vīriyārambhassa ca amoghabhāvadassanena pamudito pāmojjabahulo ti tato eva paṭipattibhūtāsu tīsu sikkhāsu paṭipattidesake ca satthari saddhābahulatāya suṭṭhu pasanno sabbattha assāti sambandho vihareyyāti vā
ti tasmiṃ kāle vipassako tattha vā kammaṭṭhānānuyoge kālavipassī kālānurūpaṃ vipassako kiṃ vuttaṃ hoti vipassanaṃ paṭṭhapetvā kalāpasammasanādivasena sammasanto āvāsādike satta asappāye vajjetvā sappāye sevanto antarā vosānaṃ anāpajjitvā pahitatto cittassa samāhitākāraṃ sallakkhento sakkaccaṃ nirantaraṃ aniccānupassanādiṃ pavattento yasmiṃ kāle vipassanācittaṃ līnaṃ hoti tasmiṃ dhammavicayavīriyapītisaṅkhātesu yasmiṃ pana kāle cittaṃ uddhataṃ hoti tasmiṃ passaddhisamādhiupekkhāsaṅkhātesu kusalesu anavajjesu bojjhaṅgadhammesūti evaṃ tattha tasmiṃ tasmiṃ kāle tasmiṃ vā kammaṭṭhānānuyoge kālānurūpaṃ vipassako assāti satisambojjhaṅgo pana sabbattheva icchitabbo  vuttañhetaṃ satiñca khvāhaṃ bhikkhave sabbatthikaṃ vadāmīti (saṃ ni 5234 mi pa 2113) ettāvatā puggalādhiṭṭhānāya desanāya jāgariyaṃ dassetvā yehi dhammehi jāgariyānuyogo sampajjati te pakāseti
evaṃ  bhagavā āraddhavipassakassa bhikkhuno saṅkhepeneva saddhiṃ upakārakadhammehi sammasanacāraṃ dassetvā idāni tathā paṭipajjantassa paṭipattiyā avañjhabhāvaṃ dassento tiādimāha tattha  jāgariyānuyoge satisampajaññasamādānāni sabbatthakāni sammodapasādāvahāni tattha kālavipassanā nāma vipassanāya gabbhaggahaṇaṃ paripākagataṃ upakkilesavimutte hi vīthipaṭipanne vipassanāñāṇe tikkhe sūre vahante yogino uḷāraṃ pāmojjaṃ pasādo ca hoti tehi ca visesādhigamassa santikeyeva vuttañhetaṃ 
yato yato sammasati khandhānaṃ udayabbayaṃ
labhatī pītipāmojjaṃ amataṃ taṃ vijānataṃ
pāmojjabahulo bhikkhu pasanno buddhasāsane
adhigacche padaṃ santaṃ saṅkhārūpasamaṃ sukhanti (dha pa 374 381)
gāthāsu nti etaṃ mama vacanaṃ ekanteneva pamādaniddāya avijjāniddāya pabodhanatthaṃ jāgarantā satisampajaññādidhammasamāyogena jāgariyaṃ anuyuttā suṇātha ti ye yathāvuttaniddāya suttā supanaṃ upagatā te tumhe jāgariyānuyogavasena indriyabalabojjhaṅge saṅkaḍḍhitvā vipassanaṃ ussukkāpentā appamādapaṭipattiyā tato pabujjhatha atha vā ti jāgaranimittā suṇāthetanti ettha etanti vuttaṃ kiṃ taṃ vacananti āha ye suttā te pabujjhathātiādi tattha ti ye kilesaniddāya suttā te tumhe ariyamaggapaṭibodhena pabujjhatha ti idaṃ pabodhassa kāraṇavacanaṃ yasmā yathāvuttasupato vuttappakāraṃ jāgaritaṃ jāgaraṇaṃ atthakāmassa kulaputtassa seyyo pāsaṃsataro hitasukhāvaho tasmā pabujjhatha nti idaṃ tattha ānisaṃsadassanaṃ yo hi saddhādīhi jāgaraṇadhammehi samannāgamena jāgaro jaggati pamādaniddaṃ na upagacchati tassa attānuvādabhayaṃ parānuvādabhayaṃ daṇḍabhayaṃ duggatibhayaṃ jātiādinimittaṃ sabbampi vaṭṭabhayaṃ natthi
ti  āvāsasappāyādīnaṃ laddhakālena ti nipātamattaṃ ti vipassanāya ārammaṇabhūtaṃ tebhūmakadhammaṃ sammā ñāyena yathā nibbindanavirajjanādayo sambhavanti evaṃ parito vīmaṃsanto sabbākārena vipassantoti attho ti eko seṭṭho hutvā udetīti ekodi samādhi so ekodi bhūto jāto uppanno etassāti ekodibhūto aggiāhitādisaddānaṃ viya ettha bhūtasaddassa paravacanaṃ daṭṭhabbaṃ ekodiṃ vā bhūto pattoti ekodibhūto ettha ca ekodīti maggasamādhi adhippeto samāhitoti ettha pana pādakajjhānasamādhinā saddhiṃ vipassanāsamādhi atha vā ti maggapaṭivedhakālena ti sammadeva catusaccadhammaṃ pariññābhisamayādivasena vīmaṃsanto ekābhisamayena abhisamento ti eko seṭṭho asahāyo vā hutvā udetīti ekodi catukiccasādhako sammappadhāno so ekodi bhūto jātoti sabbaṃ purimasadisameva ti so evaṃbhūto ariyasāvako arahattamaggena avijjātamaṃ anavasesato vihaneyya samucchindeyya
iti bhagavā paṭipattiyā amoghabhāvaṃ dassetvā idāni tattha daḷhaṃ niyojento ti osānagāthamāha tattha ti yasmā jāgarato satiavippavāsādinā samathavipassanābhāvanā pāripūriṃ gacchati anukkamena ariyamaggo pātubhavati tato cassa sabbaṃ vaṭṭabhayaṃ natthi tasmā ti ekaṃsena daḷhaṃ vā ti bhajeyya evaṃ jāgariyaṃ bhajanto ca ātāpibhāvādiguṇayutto bhikkhu saṃyojanāni bhinditvā aggaphalañāṇasaṅkhātaṃ  uttararahitaṃ  pāpuṇeyya sesaṃ vuttanayameva


 ekādasame ti apāye nibbattissantīti āpāyikā tatthāpi niraye nibbattissantīti ti  idaṃ idāni vakkhamānaṃ duvidhaṃ pāpasamācāraṃ appajahitvā tathāpaṭipattitathāpaggahaṇavasena pavattaṃ vācaṃ cittaṃ diṭṭhiñca appaṭinissajjitvāti attho ti  brahmaseṭṭhaṃ caratīti brahmacārī brahmā vā seṭṭho ācāro etassa atthīti brahmacārī na brahmacārīti abrahmacārī brahmacāripaṭirūpako dussīloti attho ti brahmacārī ahanti evaṃpaṭiñño nti akhaṇḍādibhāvena  avikalaṃ nti upakkilesābhāvena parisuddhaṃ ti diṭṭhādimūlavirahitena diṭṭhaṃ sutaṃ parisaṅkitanti imehi codanāmūlehi vajjitena  aseṭṭhacariyena ti parisuddho ayanti jānantova pārājikavatthunā dhaṃseti padhaṃseti codeti akkosati vā
gāthāsu ti parassa dosaṃ adisvāva abhūtena tucchena musāvādaṃ katvā paraṃ abbhācikkhanto ti yo vā pana pāpakammaṃ katvā nāhaṃ etaṃ karomīti āha ti te ubhopi janā ito paralokaṃ gantvā nirayaṃ upagamanato gatiyā samānā bhavanti tattha gatiyeva nesaṃ paricchinnā na pana āyu bahuñhi pāpaṃ katvā ciraṃ niraye paccati parittaṃ katvā appamattakameva kālaṃ yasmā pana tesaṃ ubhinnampi kammaṃ lāmakameva tena vuttaṃ ti paratthāti pana padassa purato peccāti padena sambandho  parattha pecca ito gantvā te nihīnakammā samā bhavantīti
evaṃ bhagavā abhūtabbhakkhānavasena bhūtadosapaṭicchādanavasena ca pavattassa musāvādassa vipākaṃ dassetvā idāni tasmiṃ ṭhāne nisinnānaṃ bahūnaṃ pāpabhikkhūnaṃ duccaritakammassa  vipākadassanena saṃvejanatthaṃ dve gāthā abhāsi tattha ti kasāvarasapītattā kāsāvena vatthena paliveṭhitakaṇṭhā ti lāmakadhammā ti kāyādīhi saññamarahitā ti tathārūpā pāpapuggalā pāpehi kammehi upapajjitvā tassa kāyopi āditto sampajjalito sajotibhūto saṅghāṭipi ādittātiādinā (saṃ ni 2218-219 pārā 230) lakkhaṇasaṃyutte vuttanayena mahādukkhaṃ anubhavantiyeva
tatiyagāthāya ayaṃ saṅkhepattho   nissīlapuggalo kāyādīhi asaññato raṭṭhavāsīhi saddhāya dinnaṃ yaṃ raṭṭhapiṇḍaṃ samaṇomhīti paṭijānanto gahetvā bhuñjeyya tato āditto aggivaṇṇo ayoguḷova bhutto seyyo sundarataro kiṃkāraṇā tappaccayā  hissa ekova attabhāvo jhāyeyya dussīlo pana hutvā saddhādeyyaṃ bhuñjitvā anekānipi jātisatāni niraye uppajjeyyāti


 dvādasame ti ettha diṭṭhiyova diṭṭhigatāni gūthagataṃ muttagatantiādīsu (a ni 911) viya gahitākārasuññatāya vā diṭṭhīnaṃ gatamattānīti diṭṭhigatāni tehi diṭṭhigatehi ti abhibhūtā palibuddhā vā palibodhattho vāpi hi pariyuṭṭhānasaddo corā magge pariyuṭṭhiṃsūtiādīsu (cūḷava 430) viya ti upapattidevā te hi dibbanti uḷāratamehi kāmaguṇehi jhānādīhi ca kīḷanti iddhānubhāvena vā yathicchitamatthaṃ gacchanti adhigacchantīti ca devāti vuccanti manassa ussannattā manussā ukkaṭṭhaniddesavasena cetaṃ vuttaṃ yathā satthā devamanussānanti ti sassato attā ca loko cāti bhavesu olīyanābhinivesabhūtena sassatabhāvena ekacce devā manussā  ca avalīyanti allīyanti saṅkocaṃ āpajjanti na tato nissaranti ti paramatthato bhinnasabhāvānampi sabhāvadhammānaṃ yvāyaṃ hetuphalabhāvena sambandho taṃ aggahetvā nānattanayassapi gahaṇena tattha tattheva dhāvanti tasmā ucchijjati attā ca loko ca na hoti paraṃ maraṇāti ucchede vā bhavanirodhapaṭipattiyā paṭikkhepadhammataṃ atidhāvanti atikkamanti ti casaddo byatireke pubbayogasampattiyā ñāṇaparipākena paññācakkhumanto pana devamanussā teneva paññācakkhunā sassataṃ ucchedañca antadvayaṃ anupagamma majjhimapaṭipattidassanena paccakkhaṃ karonti te hi nāmarūpamattamidaṃ paṭiccasamuppannaṃ tasmā na sassataṃ nāpi ucchijjatīti aviparītato passanti
evaṃ olīyanādike puggalādhiṭṭhānena uddisituṃ tiādi vuttaṃ tattha ti kāmabhavo rūpabhavo arūpabhavo aparepi tayo  bhavā saññībhavo asaññībhavo nevasaññīnāsaññībhavo aparepi tayo bhavā ekavokārabhavo catuvokārabhavo pañcavokārabhavoti etehi bhavehi āramanti abhinandantīti  bhavesu ratā abhiratāti  bhavesu suṭṭhu muditāti ti tesaṃ bhavānaṃ accantanirodhāya anuppādanatthāya ti tathāgatappavedite niyyānikadhamme vuccamāne ti sassatābhiniviṭṭhattā saṃkhittadhammattā na pavisati na ogāhati ti pasādaṃ nāpajjati na taṃ saddahati ti tassaṃ desanāyaṃ na tiṭṭhati nādhimuccati evaṃ sassatato abhinivisanena bhavesu olīyanti
ti  bhave jarārogamaraṇādīni vadhabandhanacchedanādīni  ca disvā saṃvijjanena tehi samaṅgibhāvena bhavena pīḷiyamānā dukkhāpiyamānā ti lajjamānā ti paṭikūlato dahantā nti ucchedaṃ ti taṇhādiṭṭhābhinandanāhi ajjhosāya nandanti tiādi tesaṃ abhinandanākāradassanaṃ tattha ti yadā ti ālapanaṃ ti kārakādibhāvena attanā parikappitaṃ sandhāya vadati ti upacchijjati ti na dissati vināsaṃ abhāvaṃ gacchati ti maraṇena uddhaṃ na bhavati nti yadetaṃ attano ucchedādi etaṃ sabbabhavavūpasamato sabbasantāpavūpasamato ca  santattā eva  tacchāviparītabhāvato  tattha santaṃ paṇītanti idaṃ dvayaṃ taṇhābhinandanāya vadanti yāthāvanti diṭṭhābhinandanāya nti evaṃ yathāvuttaucchedābhinivesanena
nti khandhapañcakaṃ tañhi paccayasambhūtattā paramatthato vijjamānattā ca bhūtanti vuccati tenāha bhūtamidaṃ bhikkhave samanupassathāti (ma ni 1401)  aviparītasabhāvato salakkhaṇato sāmaññalakkhaṇato ca passati idañhi khandhapañcakaṃ nāmarūpamattaṃ tattha ime pathavīādayo dhammā rūpaṃ ime phassādayo dhammā nāmaṃ imāni nesaṃ lakkhaṇādīni ime nesaṃ avijjādayo paccayāti evaṃ sapaccayanāmarūpadassanavasena ceva sabbepime dhammā ahutvā sambhonti hutvā paṭiventi tasmā aniccā aniccattā dukkhā dukkhattā anattāti evaṃ aniccānupassanādivasena ca passatīti  attho ettāvatā taruṇavipassanāpariyosānā vipassanābhūmi dassitā ti  bhūtasaṅkhātassa tebhūmakadhammajātassa nibbindanatthāya etena balavavipassanaṃ dasseti ti virāgatthaṃ virajjanatthaṃ iminā maggaṃ dasseti ti nirujjhanatthaṃ imināpi maggameva dasseti ti vā paṭippassaddhinirodhena saddhiṃ anupādisesanibbānaṃ dasseti ti evaṃ paññācakkhumanto sapubbabhāgena maggapaññācakkhunā catusaccadhammaṃ passanti
gāthāsu ti ye ariyasāvakā bhūtaṃ khandhapañcakaṃ bhūtato aviparītasabhāvato vipassanāpaññāsahitāya maggapaññāya disvā etena pariññābhisamayaṃ dasseti nti bhāvanābhisamayaṃ ariyamaggo hi bhūtaṃ atikkamati etenāti bhūtassa atikkamoti vutto ti aviparītasaccasabhāve nibbāne  adhimuccanti etena sacchikiriyābhisamayaṃ dasseti ti bhavataṇhāya sabbaso khepanā samucchindanato etena samudayappahānaṃ dasseti
ti ettha pana saveti nipātamattaṃ so bhūtapariñño bhūtassa atikkamanūpāyena maggena bhavataṇhāparikkhayā pariññātakkhandho tato eva yathābhūte nibbāne adhimutto ti khuddake ceva mahante ca ucchedādidassane vā  bhinnakileso  upādānakkhandhasaṅkhātassa attabhāvassa  āyatiṃ anuppādā  apaññattikabhāvameva gacchatīti anupādisesāya nibbānadhātuyā desanaṃ niṭṭhāpesi
iti imasmiṃ vagge ekādasame vaṭṭaṃ kathitaṃ tatiyacatutthapañcamesu pariyosānasutte ca vaṭṭavivaṭṭaṃ kathitaṃ sesesu vivaṭṭamevāti veditabbaṃ



