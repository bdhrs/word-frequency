


 paṭhamamahāsaṃgītikāle  āvuso dhammasaṃgāhakā mahākassapādayo mahātheravarā porāṇasaṃgītikārā paṭhamaṃ vinayapiṭakaṃ saṃgāyitvā suttantapiṭake ca dīghamajjhimasaṃyuttaaṅguttarasaṃkhāte cattāro mahānikāye saṃgāyitvā tadanantaraṃ kiṃ nāma pāvacanaṃ saṃgāyiṃsu
 paṭhamamahāsaṃgītikāle bhante dhammasaṃgāhakā mahākassapādayo mahātheravarā porāṇasaṃgītikārā paṭhamaṃ vinayapiṭakaṃ saṃgāyitvā suttantapiṭake ca dīghamajjhimasaṃyuttaaṅguttarasaṃkhāte cattāro nikāye saṃgāyitvā tadanantaraṃ abhidhammapiṭakaṃ nāma pāvacanaṃ saṃgāyiṃsu
 imissampi  āvuso chaṭṭhasaṃgītiyaṃ sakalañceva vinayapiṭakaṃ saṃgītaṃ te ca cattāro mahānikāyā kālo dāni āvuso sampatto abhidhammapiṭakaṃ saṃgāyituṃ tasmāhaṃ taṃ tattha pucchitabbāni pucchissāmi abhidhammo nāmesa āvuso kenaṭṭhena abhidhammoti vuccati
 dhammātireka dhammavisesaṭṭhena bhante abhidhammoti vuccati
 so  panesa āvuso abhidhammo kena kattha kadā ca adhigato
 so kho bhante abhidhammo sabbaññubuddhena mahābodhimaṇḍamūle vesākhapuṇṇamiyaṃ yathābhūtaṃ adhigato
 kattha panesa āvuso abhidhammo bhagavatā kadā ca vicito
 so kho bhante abhidhammo bhagavatā mahābodhimaṇḍe ratanagharasattāhe vicito
 kattha  panesa āvuso abhidhammo bhagavatā kadā kassatthāya ca desito
 so kho bhante abhidhammo bhagavatā devesu tāvatiṃsesu pāricchattakamūlamhi paṇḍukambalasilāyaṃ abhisambodhito sattame vasse mātaraṃ pamukhaṃ katvā dasahi cakkavāḷasahassehi āgamma sannisinnānaṃ devatānaṃ caturoghanittharaṇatthāya anto vassaṃ desito
 kenesa  āvuso abhidhammo paṭhamaṃ manussaloke patiggahito kassa ca puna tena desito
 āyasmatā bhante sāriputtattherena dhammasenāpatinā esa abhidhammo paṭhamaṃ manussaloke patiggahito teneva bhante āyasmatā sāriputtattherena attano saddhivihārikānaṃ pañcannaṃ bhikkhusatānaṃ desito
 ke  āvuso sikkhanti
 sekhā ca bhante puthujjanā kalyāṇakā ca sikkhanti
 ke āvuso sikkhitasikkhā
 arahanto bhante sikkhitasikkhā
 ke  āvuso dhārenti
 yesaṃ bhante vattati te dhārenti
 kassa āvuso vacanaṃ
 bhagavato bhante vacanaṃ arahato sammāsambuddhassa
 kenāvuso  ābhataṃ
 paraṃparāya bhante ābhataṃ

 so  panesa āvuso abhidhammo dhammasaṅgaṇivibhaṅgādipakaraṇaparicchedavasena sattavidho tesu paṭhamaṃ bhagavatā kataraṃ pakaraṇaṃ desitaṃ
 paṭhamaṃ bhante dhammasaṅgaṇipakaraṇaṃ bhagavatā desitaṃ
 dhammasaṅgaṇiyaṃ āvuso atthi mātikā atthi padabhājanīyaṃ tesu mātikaṃ nikkhipantena bhagavatā kataṃ nikkhittā
 mātikaṃ bhante nikkhipantena bhagavatā kusalā dhammā akusalā dhammā abyākatā dhammā sukhāya vedanāya sampayuttā dhammā dukkhāya vedanāya sampayuttā dhammā adukkhamasukhāya vedanāya sampayuttā dhammā vipākā dhammā vipākadhammadhammā nevavipākanavipākadhammadhammāti evamādinā dvāvīsatiyā tikānaṃ vasena hetū dhammā na hetū dhammā sahetukā dhammā ahetukā dhammā
hetusampayuttā  dhammā hetuvippayuttā dhammā hetū ceva dhammā sahetukā ca sahetukā ceva dhammā na ca hetū hetū ceva dhammā hetusampayuttā ca hetusampayuttā ceva dhammā na ca hetū na hetū kho pana dhammā sahetukāpi ahetukāpīti evamādinā dukasatānañca vasena mātikā nikkhittā

 abhidhammapiṭake  āvuso dhammasaṅgaṇiyaṃ padabhājanīye cittuppādakaṇḍe kusalā dhammātipadassa atthaṃ vibhajantena bhagavatā kathaṃ kāmāvacarakusalaṃ vitthārato vibhajitvā desitaṃ
 abhidhammapiṭake bhante dhammasaṅgaṇipakaraṇe cittuppādakaṇḍe kusalā dhammāti padassa atthaṃ vibhajantena bhagavatā katame dhammā kusalā yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ vā saddārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ vā dhammārammaṇaṃ vā yaṃ yaṃ vā panārabbha tasmiṃ samaye phasso hoti vedanā hoti saññā hoti cetanā hoti cittaṃ hoti vitakko hoti vicāro hoti pīti hoti sukhaṃ hoti cittassekaggatā hotīti evamādinā kāmāvacarakusalaṃ tīhi mahāvārehi vibhajitvā desitaṃ

 abhidhammapiṭake  āvuso dhammasaṅgaṇīpāḷiyaṃ cittuppādakaṇḍe kusalā dhammāti padassa atthaṃ vibhajantena bhagavatā kathaṃ rūpāvacarakusalañca arūpāvacarakusalañca vitthārato vibhajitvā desitaṃ
 rūpāvacarakusalañca arūpāvacarakusalañca bhante katame dhammā kusalā yasmiṃ samaye rūpūpapattiyā maggaṃ bhāveti vivicceva kāmehi vivicca akusalehi dhammehi savitakkaṃ savitakkaṃ vivekajaṃ pītisukhaṃ paṭhamaṃ jhānaṃ upasampajja viharati pathavīkasiṇanti evamādinā bhagavatā vitthārato desitaṃ

 abhidhammapiṭake  āvuso dhammasaṅgaṇīpāḷiyaṃ cittuppādakaṇḍe kusalā dhammāti padassa atthaṃ vibhajantena bhagavatā kathaṃ lokuttarakusalaṃ vitthārato vibhajitvā desitaṃ
 abhidhammapiṭake bhante dhammasaṅgaṇiyaṃ cittuppādakaṇḍe kusalā dhammāti padassa atthaṃ vibhajantena bhagavatā katame dhammā kusalā yasmiṃ samaye lokuttaraṃ jhānaṃ bhāveti niyyānikaṃ apacayagāmiṃ diṭṭhigatānaṃ pahānāya paṭhamāya bhūmiyā pattiyā vivicceva kāmehi paṭhamaṃ jhānaṃ upasampajja viharati dukkhapaṭipadaṃ dandhābhiññanti evamādinā bhagavatā lokuttarakusalaṃ vitthārato vibhajitvā desitaṃ

 tattheva  āvuso akusalā dhammāti mātikāpadassa atthaṃ vibhajantena bhagavatā kathaṃ akusalaṃ vitthārato vibhajitvā desitaṃ
 tattheva bhante akusalā dhammāti mātikāpadassa atthaṃ vibhajantena bhagavatā katame dhammā akusalā yasmiṃ samaye akusalaṃ cittaṃ uppannaṃ hoti somanassasahagataṃ diṭṭhigatasampayuttaṃ rūpārammaṇaṃ vā saddhārammaṇaṃ vā gandhārammaṇaṃ vā rasārammaṇaṃ vā phoṭṭhabbārammaṇaṃ vā dhammārammaṇaṃ vā yaṃ yaṃ vā panārabbha tasmiṃ samaye phasso hoti vedanā hoti saññā hoti cetanā hoti cittaṃ hotīti evamādinā akusalaṃ vitthārato vibhajitvā desitaṃ

 abhidhammapiṭake āvuso dhammasaṅgaṇīpāḷiyaṃ cittuppādakaṇḍarūpakaṇḍesu abyākatā dhammāti mātikāpadassa atthaṃ vibhajantena  bhagavatā kathaṃ abyākatā dhammā vitthārato vibhajitvā desitā
 abhidhammapiṭake bhante dhammasaṅgaṇiyaṃ abyākatā dhammāti padassa atthaṃ vibhajantena bhagavatā katame dhammā abyākatā yasmiṃ samaye kāmāvacarassa kusalassa kammassa katattā upacitattā vipākaṃ cakkhuviññāṇaṃ uppannaṃ hoti upekkhāsahagataṃ rūpārammaṇaṃ tasmiṃ samaye phasso hoti vedanā hoti saññā hoti cetanā hoti cittaṃ hotīti evamādinā ca cittuppādakaṇḍe rūpakaṇḍe ca katame dhammā abyākatā kusalākusalānaṃ dhammānaṃ vipākā kāmāvacarā rūpāvacarā arūpāvacarā apariyāpannā vedanākkhandho saññākkhandho saṅkhārakkhandho viññāṇakkhandho ye ca dhammā kiriyā neva kusalā nākusalā na ca kammavipākā sabbañca rūpaṃ asaṅkhatā ca dhātu ime dhammā abyākatāti evamādinā ca abyākatā dhammā vitthārato vibhajitvā desitā

 sattasu  āvuso abhidhammappakaraṇesu vibhaṅgappakaraṇe bhagavatā kati vibhaṅgā desitā
 abhidhammapiṭake bhante sattasu pakaraṇesu dutiye vibhaṅgappakaraṇe khandhavibhaṅgo āyatanavibhaṅgo dhātuvibhaṅgo saccavibhaṅgo indriyavibhaṅgo paṭiccasamuppādavibhaṅgo satipaṭṭhānavibhaṅgo sammappadhānavibhaṅgo iddhipādavibhaṅgo bojjhaṅgavibhaṅgo maggaṅgavibhaṅgo jhānavibhaṅgo appamaññāvibhaṅgo sikkhāpadavibhaṅgo paṭisambhidāvibhaṅgo ñāṇavibhaṅgo khuddakavatthuvibhaṅgo dhammahadayavibhaṅgoti bhagavatā aṭṭhārasa vibhaṅgā desitā

 tesu āvuso aṭṭhārasasu vibhaṅgesu paṭhame khandhavibhaṅge bhagavatā kathaṃ khandhā vitthārato vibhajitvā desitā
 tesu  bhante aṭṭhārasasu vibhaṅgesu paṭhame khandhavibhaṅge pañcakkhandhā rūpakkhandho vedanākkhandho saññākkhandho saṅkhārakkhandho viññāṇakkhandho tattha katamo rūpakkhandho yaṃkiñci rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā tadekajjhaṃ abhisaññūhitvā abhisaṅkhipitvā ayaṃ vuccati rūpakkhandhoti evamādinā suttantabhājanīyaabhidhammabhājanīyapañhāpucchakasaṅkhātehi tīhi mahānayehi bhagavatā khandhā vitthārato vibhajitvā desitā

 dutiye  pana āvuso āyatanavibhaṅge bhagavatā kathaṃ āyatanāni vitthārato vibhajitvā desitāni
 dutiye bhante āyatanavibhaṅge dvādasāyatanāni cakkhāyatanaṃ rūpāyatanaṃ sotāyatanaṃ saddāyatanaṃ ghānāyatanaṃ gandhāyatanaṃ jivhāyatanaṃ rasāyatanaṃ kāyāyatanaṃ phoṭṭhabbāyatanaṃ manāyatanaṃ dhammāyatanaṃ cakkhuṃ aniccaṃ dukkhaṃ anattā vipariṇāmadhammaṃ rūpā aniccā dukkhā anattā vipariṇāmadhammāti evamādinā bhagavatā suttantabhājanīyaabhidhammabhājanīyapañhāpucchakasaṅkhātehi tīheva āyatanāni vitthārato vibhajitvā desitāni

 abhidhammapiṭake  āvuso vibhaṅgappakaraṇe tatiye dhātuvibhaṅge bhagavatā kathaṃ dhātuyo vitthārena vibhajitvā desitā
 tatiye bhante dhātuvibhaṅge cha dhātuyo pathavīdhātu āpodhātu tejodhātu vāyodhātu ākāsadhātu viññāṇadhātūti bhante suttantabhājanīyaabhidhammabhājanīyapañhāpucchakasaṅkhātehi tīhi mahānayehi bhagavatā dhātuyo vitthārato vibhajitvā desitā

 catutthe  pana āvuso saccavibhaṅge bhagavatā kathaṃ saccāni vitthārato vibhajitvā desitāni
 catutthe bhante saccavibhaṅge cattāri ariyasaccāni dukkhaṃ ariyasaccaṃ dukkhasamudayaṃ ariyasaccaṃ dukkhanirodhaṃ ariyasaccaṃ dukkhanirodhagāminī paṭipadā ariyasaccaṃ tattha katamaṃ dukkhaṃ ariyasaccaṃ jātipi dukkhā jarāpi dukkhā maraṇampi dukkhaṃ sokaparidevadukkhadomanassupāyāsāpi dukkhā appiyehi sampayogo dukkho piyehi vippayogo dukkho yampicchaṃ na labhati tampi dukkhaṃ saṃkhittena pañcupādānakkhandhā dukkhāti evamādinā suttantabhājanīyaabhidhammabhājanīyapañhāpucchakasaṅkhātehi tīhi mahānayehi bhagavatā saccāni vitthārato vibhajitvā desitāni

 pañcame  pana āvuso indriyavibhaṅge bhagavatā kathaṃ indriyāni vitthārato vibhajitvā desitāni
 pañcame pana bhante indriyavibhaṅge bāvīsatindriyāni cakkhundriyaṃ sotindriyaṃ ghānindriyaṃ jivhindriyaṃ kāyindriyaṃ manindriyaṃ aññātāvindriyanti evamādinā abhidhammabhājanīyapañhāpucchakasaṅkhātehi dvīhi mahānayehi bhagavatā indriyāni vitthārato vibhajitvā desitāni

 abhidhammapiṭake  āvuso vibhaṅgappakaraṇe chaṭṭhe paṭiccasamuppādavibhaṅge bhagavatā kathaṃ paṭiccasamuppādo vitthārena vibhajitvā desito
 chaṭṭhe bhante paṭiccasamuppādavibhaṅge avijjāpaccayā saṅkhārā samudayo hotīti evamādinā bhagavatā paṭiccasamuppādo suttantabhājanīyaabhidhammabhājanīyasaṅkhātehi dvīhi mahānayehi vitthārato vibhajitvā desito

 sattame  pana āvuso satipaṭṭhānavibhaṅge bhagavatā kathaṃ satipaṭṭhānā vitthārato vibhajitvā desitā
 sattame bhante satipaṭṭhānavibhaṅge cattāro satipaṭṭhānā idha bhikkhu ajjhattaṃ kāye kāyānupassī viharati bahiddhā kāye kāyānupassī viharati ajjhattabahiddhā kāye kāyānupassī viharati ātāpī sampajāno satimā vineyya loke abhijjhādomanassanti evamādinā suttantabhājanīyaabhidhammabhājanīyapañhāpucchakasaṅkhātehi tīhi mahānayehi bhagavatā satipaṭṭhānā vitthārato vibhajitvā desitā

 aṭṭhame  pana āvuso sammappadhānavibhaṅge bhagavatā kathaṃ sammappadhānā vitthārato vibhajitvā desitā
 aṭṭhame bhante sammappadhānavibhaṅge cattāro sammappadhānā idha bhikkhu anuppannānaṃ pāpakānaṃ akusalānaṃ dhammānaṃ anuppādāya chandaṃ janeti vāyamati vīriyaṃ ārabhati cittaṃ paggaṇhāti padahati uppannānaṃ pāpakānaṃ akusalānaṃ dhammānaṃ pahānāya chandaṃ janeti vāyamati vīriyaṃ ārabhati cittaṃ paggaṇhāti padahati anuppannānaṃ kusalānaṃ dhammānaṃ uppādāya chandaṃ janeti vāyamati vīriyaṃ ārabhati cittaṃ paggaṇhāti padahati uppannānaṃ kusalānaṃ dhammānaṃ ṭhitiyā asammosāya bhiyyobhāvāya vepullāya bhāvanāya pāripūriyā chandaṃ janeti vāyamati vīriyaṃ ārabhati cittaṃ paggaṇhāti padahatīti evamādinā bhagavatā sammappadhānā vitthārato vibhajitvā desitā

 navame  pana āvuso iddhipādavibhaṅge bhagavatā kathaṃ iddhipādā vitthārato vibhajitvā desitā
 navame bhante iddhipādavibhaṅge cattāro iddhipādā idha bhikkhu chandasamādhipadhānasaṅkhārasamannāgataṃ iddhipādaṃ bhāveti vīmaṃsāsamādhipadhānasaṅkhārasamannāgataṃ iddhipādaṃ bhāvetīti evamādinā tīhi mahānayehi bhagavatā iddhipādā vitthārato vibhajitvā desitā

 abhidhammapiṭake  āvuso vibhaṅgappakaraṇe dasame bojjhaṅgavibhaṅge bhagavatā kathaṃ bojjhaṅgā vitthārato vibhajitvā desitā
 dasame bhante bojjhaṅgavibhaṅge satta bojjhaṅgā satisambojjhaṅgo dhammavicayasambojjhaṅgo vīriyasambojjhaṅgo pītisambojjhaṅgo passaddhisambojjhaṅgo samādhisambojjhaṅgo upekkhāsambojjhaṅgo tattha katamo satisambojjhaṅgo idha bhikkhu satimā hoti paramena satinepakkena samannāgato cirakatampi cirabhāsitampi saritā hoti anussaritā ayaṃ vuccati satisambojjhaṅgoti evamādinā bhagavatā suttantabhājanīyaabhidhammabhājanīyapañhāpucchakasaṅkhātehi tīhi nayehi bojjhaṅgā vitthārato vibhajitvā desitā

 ekādasame  pana āvuso maggaṅgavibhaṅge bhagavatā kathaṃ maggaṅgā vitthārato vibhajitvā desitā
 ekādasame  bhante maggaṅgavibhaṅge ariyo aṭṭhaṅgiko maggo seyyathidaṃ sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhīti evamādinā bhagavatā suttantabhājanīyaabhidhammabhājanīyapañhāpucchakasaṅkhātehi tīhi mahānayehi maggaṅgā vitthārato vibhajitvā desitā

 dvādasamo  pana āvuso jhānavibhaṅgo bhagavatā kathaṃ vitthārena vibhajitvā desito
 dvādasamo bhante jhānavibhaṅgo idha bhikkhu pātimokkhasaṃvarasaṃvuto viharati ācāragocarasampanno aṇumattesu vajjesu bhayadassāvī samādāya sikkhati sikkhāpadesu indriyesu guttadvāro bhojane mattaññū pubbarattāpararattaṃ jāgariyānuyogamanuyuttoti evamādinā bhagavatā vitthārato vibhajitvā desito

 terasame  pana āvuso appamaññāvibhaṅge bhagavatā kathaṃ appamaññāyo vitthārato vibhajitvā desitā
 terasame bhante appamaññāvibhaṅge catasso appamaññāyo idha bhikkhu mettāsahagatena cetasā ekaṃ disaṃ pharitvā viharati tathā dutiyaṃ tathā tatiyaṃ tathā catutthaṃ iti uddhamadho tiriyaṃ sabbadhi sabbattatāya sabbāvantaṃ lokaṃ mettāsahagatena cetasā vipulena mahaggatena appamāṇena averena abyāpajjena pharitvā viharatīti evamādinā bhagavatā suttantabhājanīyaabhidhammabhājanīyapañhāpucchakasaṅkhātehi tīhi mahānayehi appamaññāyo vitthārato vibhajitvā desitā

 abhidhammapiṭake  āvuso vibhaṅgappakaraṇe cuddasame sikkhāpadavibhaṅge bhagavatā kathaṃ sikkhāpadāni vitthārato vibhajitvā desitāni
 cuddasame bhante sikkhāpadavibhaṅge pañca sikkhāpadāni pāṇātipātā veramaṇī sikkhāpadaṃ adinnādānā veramaṇī sikkhāpadaṃ kāmesumicchācārā veramaṇī sikkhāpadaṃ musāvādā veramaṇī sikkhāpadaṃ surāmerayamajjapamādaṭṭhānā veramaṇī sikkhāpadaṃ tattha katamaṃ pāṇātipātā veramaṇī sikkhāpadaṃ yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ pāṇātipātā viramantassāti evamādinā abhidhammabhājanīyapañhāpucchakasaṅkhātehi dvīhi mahānayehi bhagavatā sikkhāpadāni vitthārato vibhajitvā desitāni

 pannarasame  pana āvuso paṭisambhidāvibhaṅge bhagavatā kathaṃ paṭisambhidāyo vitthārato vibhajitvā desitā
 pannarasame bhante paṭisambhidāvibhaṅge catasso paṭisambhidā atthapaṭisambhidā dhammapaṭisambhidā niruttipaṭisambhidā paṭibhānapaṭisambhidā atthe ñāṇaṃ atthapaṭisambhidā dhamme ñāṇaṃ dhammapaṭisambhidā tatra dhammaniruttābhilāpe ñāṇaṃ niruttipaṭisambhidā ñāṇesu ñāṇaṃ paṭibhānapaṭisambhidāti evamādinā bhagavatā catasso paṭisambhidāyo suttantabhājanīyaabhidhammabhājanīyapañhāpucchakasaṅkhātehi  tīhi mahānayehi vitthārato vibhajitvā desitā

 soḷasame pana āvuso ñāṇavibhaṅge bhagavatā kathaṃ ñāṇāni vitthārato vibhajitvā desitāni
 soḷasame bhante ñāṇavibhaṅge ekavidhena ñāṇavatthu pañcaviññāṇā na hetū ahetukā hetuvippayuttā sappaccayā  saṅkhatā arūpā lokiyā sāsavāti evamādinā ekakato paṭṭhāya yāva dasakā bhagavatā ñāṇāni vitthārato vibhajitvā desitāni

 abhidhammapiṭake āvuso vibhaṅgappakaraṇe sattarasamo khuddakavatthuvibhaṅgo bhagavatā kathaṃ desito
 abhidhammapiṭake bhante dutiye vibhaṅgappakaraṇe sattarasamo khuddakavatthuvibhaṅgo jātimado gottamado ārogyamado yobbanamado jīvitamadoti evamādinā ekakato paṭṭhāya yāva aṭṭhasatataṇhāvicaritaṃ bhagavatā vitthārato vibhajitvā desito

 tattha  āvuso aṭṭhārasamo dhammahadayavibhaṅgo bhagavatā kathaṃ vibhajitvā desito
 aṭṭhārasamo  bhante dhammahadayavibhaṅgo kati khandhā kati āyatanāni kati dhātuyo kati saccāni kati indriyāni kati hetū kati āhārā kati phassā kati vedanā kati saññā kati cetanā kati cittāni pañcakkhandhā dvādasāyatanāni aṭṭhārasa dhātuyo cattāri saccāni bāvīsatindriyāni nava hetū cattāro āhārā satta phassā satta vedanā satta saññā satta cetanā satta cittānīti evamādinā sabbasaṅgāhakādīhi dasahi vārehi bhagavatā vitthārena vibhajitvā desito
 kathañcāvuso tattha bhagavatā uppādakakammaāyuppamāṇavāro vitthārena vibhajitvā desito
 dānaṃ datvā sīlaṃ samādiyitvā uposathakammaṃ katvā kattha upapajjanti dānaṃ datvā sīlaṃ samādiyitvā uposathakammaṃ katvā  appekacce khattiyamahāsālānaṃ sahabyataṃ upapajjanti appekacce brāhmaṇamahāsālānaṃ appekacce gahapatimahāsālānaṃ appekacce cātumahārājikānaṃ devānaṃ appekacce tāvatiṃsānaṃ devānaṃ appekacce yāmānaṃ devānaṃ appekacce tusitānaṃ devānaṃ sahabyataṃ upapajjantīti evamādinā bhante tattha bhagavatā uppādakakammaāyuppamāṇavāro vitthārena vibhajitvā desito
ukkhittā  puññatejena kāmarūpagatiṃ gatā
bhavaggatampi sampattā punāgacchanti duggatiṃ 

 tenāvuso  bhagavatā aṭṭhārasahi buddhadhammehi samannāgatena abhidhamme aṭṭhārasahi vibhaṅgehi paṭimaṇḍitaṃ dutiyaṃ vibhaṅgappakaraṇaṃ desetvā tadanantaraṃ dhātukathaṃ nāma tatiyaṃ pakaraṇaṃ kathaṃ vibhajitvā desitaṃ
 tatiyaṃ bhante dhātukathaṃ nāma abhidhammapiṭakaṃ saṅgaho asaṅgaho saṅgahitena asaṅgahitaṃ asaṅgahitena saṅgahitaṃ saṅgahitena saṅgahitaṃ asaṅgahitena asaṅgahitaṃ sampayogo vippayogo sampayuttena vippayuttaṃ vippayuttena sampayuttaṃ sampayuttena sampayuttaṃ vippayuttena vippayuttaṃ saṅgahitena sampayuttaṃ vippayuttaṃ sampayuttena saṅgahitaṃ asaṅgahitaṃ asaṅgahitena sampayuttaṃ vippayuttaṃ vippayuttena saṅgahitaṃ asaṅgahitanti evamādinā pañca mātikāyo paṭhamaṃ nikkhipitvā saṅgahāsaṅgahādīhi cuddasahi nayehi bhagavatā vitthārato vibhajitvā desitaṃ

 tenāvuso  bhagavatā sabbadhātukusalena abhidhammapiṭake tatiyaṃ dhātukathāpakaraṇaṃ desetvā tadanantaraṃ catutthaṃ puggalapaññattippakaraṇaṃ kathaṃ vibhajitvā desitaṃ
 abhidhammapiṭake bhante catutthaṃ puggalapaññattippakaraṇaṃ cha paññattiyo khandhapaññatti āyatanapaññatti dhātupaññatti saccapaññatti indriyapaññatti puggalapaññatti kittāvatā khandhānaṃ khandhapaññatti yāvatā pañcakkhandhā rūpakkhandho vedanākkhandho saññākkhandho saṅkhārakkhandho viññāṇakkhandho ettāvatā khandhānaṃ khandhapaññattīti evamādinā khandhāyatanadhātusaccaindriyapaññattiyo saṃkhittena uddisitvā puggalapaññattiṃ ca ekakadukatikacatukkapañcakachakkasattakaaṭṭhakanavakadasakavasena vitthārato vibhajitvā bhagavatā desitā

 tenāvuso  bhagavatā sabbaparamatthapaññattidhammakusalena abhidhammapiṭake catutthaṃ puggalapaññattippakaraṇaṃ desetvā tadanantaraṃ pañcamaṃ kathāvatthuppakaraṇaṃ kathaṃ desitaṃ
 sabbaparamatthapaññattidhammakusalena bhante bhagavatā loke aggapuggalena abhidhammapiṭake catutthaṃ puggalapaññattippakaraṇaṃ desetvā tadanantaraṃ kathāvatthudesanāya vāre sampatte anāgate mama sāvako moggaliputtatissatthero nāma uppannaṃ sāsanamalaṃ sodhetvā tatiyasaṅgītiṃ karonto bhikkhusaṅghassa majjhe nisinno sakavāde pañca suttasatāni paravāde pañcāti suttasahassaṃ samodhānetvā imaṃ pakaraṇaṃ bhājessatīti tassokāsaṃ karontena puggalavāre aṭṭhamukhā vādayuttiṃ ādiṃ katvā sabbakathāmaggesu asampuṇṇabhāṇavāratthāya tantiyā mātikā nikkhepamattena pañcamaṃ kathāvatthuppakaraṇaṃ saṃkhepato desitaṃ
 adhunā  pākaṭaṃ panāvuso vitthāraṃ kathāvatthuppakaraṇaṃ kadā kena kattha kathañca vitthārato vibhajitvā desitaṃ
 taṃ kho bhante bhagavato nayamukhaṃ nissāya āyasmatā mahāmoggaliputtatissattherena tatiyasaṃgītikāle pāṭaliputte asokārāme saṭṭhibhikkhusatasahassānaṃ samāgame bhagavatā dinnanayavasena tathāgatena ṭhapitamātikaṃ vibhajantena sakavāde pañcasuttasatāni paravāde pañcāti suttasahassaṃ āharitvā idaṃ paravādamathanaṃ adhunā pākaṭaṃ kathāvatthuppakaraṇaṃ vitthārato vibhajitvā desitaṃ
 kati  āvuso tattha kathāyo tena āyasmatā mahāmoggaliputtatissattherena vitthārato vibhajitvā kathitā
 tattha bhante vācanāmaggato dve ca satāni sattavīsati ca kathāyo āyasmatā mahāmoggaliputtatissattherena vitthārato vibhajitvā kathitā

 kathañcāvuso  tattha paṭhamā puggalakathā āyasmatā mahāmoggaliputtatissattherena vitthārato vibhajitvā kathitā
 puggalo upalabbhati saccikaṭṭhaparamatthenāti āmantā yo saccikaṭṭho paramattho tato so puggalo upalabbhati saccikaṭṭhaparamatthenāti na hevaṃ vattabbe ājānāhi niggahaṃ hañci puggalo upalabbhati saccikaṭṭhaparamatthena tena vata re vattabbe yo saccikaṭṭho paramattho tato so puggalo upalabbhati saccikaṭṭhaparamatthenāti yaṃ tattha vadesi vattabbe kho puggalo upalabbhati saccikaṭṭhaparamatthena no ca vattabbe yo saccikaṭṭho paramattho tato so puggalo upalabbhati saccikaṭṭhaparamatthenāti micchāti evamādinā bhante tattha paṭhamā puggalakathā pañca bhāṇavāramattāya tantiyā āyasmatā mahāmoggaliputtatissattherena vitthārato vibhajitvā kathitā

 abhidhammapiṭake  āvuso kathāvatthuppakaraṇe dutiyavagge dutiyā aññāṇakathā āyasmatā mahāmoggaliputtatissattherena kathaṃ vitthārato vibhajitvā kathitā
 abhidhammapiṭake bhante pañcame kathāvatthuppakaraṇe dutiyavagge dutiyā aññāṇakathā atthi arahato aññāṇanti āmantā atthi arahato avijjā avijjogho avijjāyogo avijjānusayo avijjāpariyuṭṭhānaṃ avijjāsaṃyojanaṃ avijjānīvaraṇanti na hevaṃ vattabbe natthi arahato avijjā avijjogho avijjāyogo avijjānusayo avijjāpariyuṭṭhānaṃ avijjāsaṃyojanaṃ avijjānivaraṇanti āmantā hañci natthi arahato avijjā avijjogho avijjāyogo avijjānusayo avijjāpariyuṭṭhānaṃ avijjāsaṃyojanaṃ avijjānīvaraṇaṃ no ca vata re vattabbe atthi arahato aññāṇanti evamādinā āyasmatā mahāmoggaliputtatissattherena vitthārato vibhajitvā bhāsitā

 abhidhammapiṭake  āvuso pañcame kathāvatthuppakaraṇe tatiyavagge ekādasamā asaññakathā āyasmatā mahāmoggaliputtatissattherena kathaṃ vitthārato vibhajitvā kathitā
 abhidhammapiṭake bhante pañcame kathāvatthuppakaraṇe tatiyavagge ekādasamā asaññakathā asaññasattesu saññā atthīti āmantā saññābhavo saññāgati saññāsattāvāso saññāsaṃsāro saññāyoni saññattabhāvapaṭilābhoti na hevaṃ vattabbeti evamādinā āyasmatā mahāmoggaliputtatissattherena vitthārato vibhajitvā kathitā
asaññasattesu  saññā atthi
saññābhavo  saññāgati saññāsattāvāso saññāsaṃsāro saññāyoni saññattabhāvapaṭilābho
na hevaṃ vattabbe
nanu asaññabhavo asaññagati asaññasattāvāso asaññasaṃsāro asaññayoni asaññattabhāvapaṭilābho
hañci  asaññabhavo asaññagati asaññasattāvāso asaññasaṃsāro asaññayoni asaññattabhāvapaṭilābho no ca vata re vattabbe asaññasattesu saññā atthi
asaññasattesu saññā atthi
pañcavokārabhavo gati sattāvāso saṃsāro yoni attabhāvapaṭilābho
nanu  ekavokārabhavo gati sattāvāso saṃsāro yoni attabhāvapaṭilābho
hañci ekavokārabhavo gati sattāvāso saṃsāro yoni attabhāvapaṭilābho no ca vata re vattabbe asaññasattesu saññā atthi


 chaṭṭhavagge  pana āvuso aṭṭhamā pathavīdhātu sanidassanātiādikathā āyasmatā mahāmoggaliputtatissattherena kathaṃ vitthārato vibhajitvā kathitā
 chaṭṭhavagge bhante aṭṭhamā pathavīdhātu sanidassanātiādikathā pathavīdhātu sanidassanāti āmantā rūpaṃ rūpāyatanaṃ rūpadhātu nīlaṃ pītakaṃ lohitakaṃ odātaṃ cakkhuviññeyyaṃ cakkhusmiṃ paṭihaññati cakkhussa āpāthaṃ āgacchatīti na hevaṃ vattabbeti evamādinā āyasmatā mahāmoggali puttatissattherena vitthārato vibhajitvā kathitā
pathavīdhātu  sanidassanā
cakkhuñca  paṭicca pathavīdhātuñca uppajjati cakkhuviññāṇaṃ
tena  hi na vattabbaṃ cakkhuñca paṭicca pathavīdhātuñca uppajjati cakkhuviññāṇaṃ

 abhidhammapiṭake āvuso pañcame kathāvatthuppakaraṇe aṭṭhamavagge dutiyā antarābhavakathā āyasmatā mahāmoggaliputtatissattherena  kathaṃ vitthārato vibhajitvā kathitā
 abhidhammapiṭake bhante pañcame kathāvatthuppakaraṇe aṭṭhamavagge dutiyā antarābhavakathā atthi antarābhavoti āmantā kāmabhavoti na hevaṃ vattabbe atthi antarābhavoti āmantā rūpabhavoti na hevaṃ vattabbe atthi antarābhavoti āmantā arūpabhavoti na hevaṃ vattabbeti evamādinā āyasmatā mahāmoggaliputtatissattherena vitthārato vibhajitvā kathitā
atthi  antarābhavo
na  hevaṃ vattabbe
atthi antarābhavo
kāmabhavassa  ca rūpabhavassa ca antare atthi antarābhavo
na hevaṃ vattabbe
rūpabhavassa ca arūpabhavassa ca antare atthi antarābhavo
kāmabhavassa ca rūpabhavassa ca antare natthi antarābhavo
hañci  kāmabhavassa ca rūpabhavassa ca antare natthi antarābhavo no ca vata re vattabbe atthi antarābhavo

 abhidhammapiṭake āvuso pañcame kathāvatthuppakaraṇe cuddasamavagge dutiyā saḷāyatanuppattikathā āyasmatā mahāmoggaliputtatissattherena kathaṃ vitthārato vibhajitvā desitā
 abhidhammapiṭake bhante pañcame kathāvatthuppakaraṇe cuddasamevagge dutiyā saḷāyatanuppattikathā saḷāyatanaṃ apubbaṃ acarimaṃ mātukucchismiṃ saṇṭhātīti āmantā sabbaṅgapaccaṅgī ahīnindriyo mātukucchismiṃ okkamatīti na hevaṃ vattabbeti evamādinā  āyasmatā mahāmoggaliputtatissattherena vitthārato vibhajitvā kathitā
saḷāyatanaṃ  apubbaṃ acarimaṃ mātukucchismiṃ saṇṭhāti
sabbaṅgappaccaṅgī ahīnindriyo mātukucchismiṃ okkamati
na  hevaṃ vattabbe
upapattesiyena cittena cakkhāyatanaṃ saṇṭhāti
upapattesiyena cittena hatthā saṇṭhanti pādā saṇṭhanti sīsaṃ saṇṭhāti kaṇṇo saṇṭhāti nāsikā saṇṭhāti mukhaṃ saṇṭhāti dantā saṇṭhanti
na  hevaṃ vattabbe
 tenāvuso  bhagavatā yamakapāṭihīrāvasāne tāvatiṃsadevalokaṃ gantvā dasasahassalokadhātūhi āgamma sannisinnānaṃ devānaṃ abhidhammadesanaṃ desentena paṭhamaṃ abhidhammapiṭake pañcappakaraṇāni desetvā tadanantaraṃ chaṭṭhaṃ yamakappakaraṇaṃ desentena kati yamakappakaraṇāni vibhajitvā desitāni
 bhagavatā bhante yamassa visayātītena yamakapāṭihīrāvasāne tāvatiṃsadevalokaṃ gantvā tattha dasasahassalokadhātūhi āgamma sannisinnānaṃ devatānaṃ abhidhammapiṭakaṃ desentena abhidhammapiṭake pūrimāni pañcappakaraṇāni desetvā tadanantaraṃ chaṭṭhaṃ yamakappakaraṇaṃ mūlayamakaṃ khandhayamakaṃ āyatanayamakaṃ dhātuyamakaṃ saccayamakaṃ saṅkhārayamakaṃ anusayayamakaṃ cittayamakaṃ dhammayamakaṃ indriyayamakanti dasa yamakappakaraṇāni vitthārato vibhajitvā desitāni

 kathañcāvuso  tattha bhagavatā paṭhamaṃ mūlayamakaṃ vitthārato vibhajitvā desitaṃ
 ye keci kusalā dhammā sabbe te kusalamūlā ye vā pana kusalamūlā sabbe te dhammā kusalā ye keci kusalā dhammā sabbe te kusalamūlena ekamūlā ye vā  pana kusalamūlena ekamūlā sabbe te dhammā kusalā ye keci kusalamūlena ekamūlā dhammā sabbe te dhammā kusalamūlena aññamaññamūlā ye vā pana kusalamūlena aññamaññamūlā sabbe te dhammā kusalāti evamādinā bhante tattha bhagavatā paṭhamaṃ mūlayamakaṃ bāvīsatiyā ca tikehi dukasatena ca vitthārato vibhajitvā desitaṃ
ye keci kusalā dhammā sabbe te kusalamūlā
ye keci kusalā dhammā sabbe te kusalamūlāti tīṇeva kusalamūlāni avasesā kusalā dhammā na kusalamūlā ye vā pana kusalamūlā sabbe te dhammā kusalāti āmantā 

 abhidhammapiṭake  āvuso chaṭṭhe yamakappakaraṇe dutiyaṃ khandhayamakaṃ bhagavatā kathaṃ vitthārato vibhajitvā desitaṃ
 abhidhammapiṭake bhante chaṭṭhe yamakappakaraṇe dutiyaṃ khandhayamakaṃ pañcakkhandhā  rūpakkhandho vedanākkhandho saññākkhandho saṅkhārakkhandho viññāṇakkhandho rūpaṃ rūpakkhandho rūpakkhandho rūpaṃ vedanā vedanākkhandho vedanākkhandho vedanā saññā saññākkhandho saññākkhandho saññā saṅkhārā saṅkhārakkhandho saṅkhārakkhandho saṅkhārā viññāṇaṃ viññāṇakkhandho viññāṇakkhandho viññāṇanti evamādinā bhagavatā paṇṇattivārapavattivārapariññāvārasaṅkhātehi tīhi vārehi vitthārato vibhajitvā desitaṃ

 abhidhammapiṭake  āvuso chaṭṭhe yamakappakaraṇe tatiyaṃ āyatanayamakaṃ bhagavatā kathaṃ vitthārato vibhajitvā desitaṃ
 abhidhammapiṭake bhante chaṭṭhe yamakappakaraṇe tatiyaṃ āyatanayamakaṃ dvādasāyatanāni  cakkhāyatanaṃ sotāyatanaṃ ghānāyatanaṃ jivhāyatanaṃ kāyāyatanaṃ rūpāyatanaṃ saddāyatanaṃ gandhāyatanaṃ rasāyatanaṃ phoṭṭhabbāyatanaṃ manāyatanaṃ dhammāyatanaṃ cakkhu cakkhāyatanaṃ cakkhāyatanaṃ cakkhu sotaṃ sotāyatanaṃ sotāyatanaṃ sotanti evamādinā paṇṇattivārapavattivārapariññāvārasaṅkhātehi tīhi vārehi bhagavatā vitthārato vibhajitvā desitaṃ

 abhidhammapiṭake  āvuso chaṭṭhe yamakappakaraṇe dasasu yamakesu catutthaṃ dhātuyamakaṃ bhagavatā kathaṃ vitthārato vibhajitvā desitaṃ
 abhidhammapiṭake  bhante chaṭṭhe yamakappakaraṇe dasasu yamakesu catutthaṃ dhātuyamakaṃ aṭṭhārasa dhātuyo  cakkhudhātu sotadhātu ghānadhātu jivhādhātu kāyadhātu rūpadhātu saddadhātu gandhadhātu rasadhātu phoṭṭhabbadhātu cakkhuviññāṇadhātu sotaviññāṇadhātu ghānaviññāṇadhātu jivhāviññāṇadhātu kāyaviññāṇadhātu manodhātu manoviññāṇadhātu dhammadhātūti evamādinā bhagavatā paṇṇattivārapavattivārapariññāvārasaṅkhātehi tīhi mahāvārehi vitthārato vibhajitvā desitaṃ

 abhidhammapiṭake  āvuso chaṭṭhe yamakappakaraṇe dasasu yamakesu pañcamaṃ saccayamakaṃ bhagavatā kathaṃ vitthārato vibhajitvā desitaṃ
 abhidhammapiṭake bhante chaṭṭhe yamakappakaraṇe dasasu yamakesu pañcamaṃ saccayamakaṃ cattāri saccāni  dukkhasaccaṃ samudayasaccaṃ nirodhasaccaṃ maggasaccaṃ dukkhaṃ dukkhasaccaṃ dukkhasaccaṃ dukkhaṃ samudayo samudayasaccaṃ samudayasaccaṃ samudayo nirodho nirodhasaccaṃ nirodhasaccaṃ nirodho maggo maggasaccaṃ maggasaccaṃ maggoti evamādinā bhagavatā vitthārato vibhajitvā desitaṃ

 abhidhammapiṭake  āvuso chaṭṭhe yamakappakaraṇe dasasu yamakesu chaṭṭhaṃ saṅkhārayamakaṃ bhagavatā kathaṃ vitthārato vibhajitvā desitaṃ
 abhidhammapiṭake bhante chaṭṭhe yamakappakaraṇe dasasu yamakesu chaṭṭhaṃ saṅkhārayamakaṃ tayo saṅkhārā  kāyasaṅkhāro vacīsaṅkhāro  cittasaṅkhāro assāsapassāsā kāyasaṅkhāro vitakkavicārā vacīsaṅkhārā saññā ca vedanā ca cittasaṅkhāro ṭhapetvā vitakkavicāre sabbepi cittasampayuttakā dhammā cittasaṅkhāroti evamādinā bhagavatā paṇṇattivārapavattivārapariññāvārasaṅkhātehi tīhi mahāvārehi vitthārato vibhajitvā desitaṃ

 abhidhammapiṭake  āvuso chaṭṭhe yamakappakaraṇe dasasu yamakesu sattamaṃ anusayayamakaṃ bhagavatā kathaṃ vitthārato vibhajitvā desitaṃ
 abhidhammapiṭake bhante chaṭṭhe yamakappakaraṇe dasasu yamakesu sattamaṃ anusayayamakaṃ satta anusayā  kāmarāgānusayo paṭighānusayo mānānusayo diṭṭhānusayo vicikicchānusayo bhavarāgānusayo avijjānusayo kattha kāmarāgānusayo anuseti kāmadhātuyā dvīsu vedanāsu ettha kāmarāgānusayo anusetīti evamādinā bhagavatā uppattiṭṭhānavāra anusayavāra sānusayavāra pajahanavāra pariññāvāra pahīnavāra uppajjanavāra dhātuvārasaṅkhātehi aṭṭhahi mahāvārehi vitthārato vibhajitvā desitaṃ

 abhidhammapiṭake  āvuso chaṭṭhe yamakappakaraṇe dasasu yamakesu aṭṭhamaṃ cittayamakaṃ bhagavatā kathaṃ vitthārato vibhajitvā desitaṃ
 abhidhammapiṭake bhante chaṭṭhe yamakappakaraṇe dasasu yamakesu aṭṭhamaṃ cittayamakaṃ yassa cittaṃ uppajjati na nirujjhati tassa cittaṃ nirujjhissati na uppajjissati yassa vā pana cittaṃ nirujjhissati na uppajjissati tassa cittaṃ uppajjati na nirujjhatīti evamādinā bhagavatā suddhacittasāmaññasuttantacittamissakavisesaabhidhammacittamissakavisesa saṅkhātehi tīhi mahānayeti vitthārato vibhajitvā desitaṃ

 abhidhammapiṭake  āvuso chaṭṭhe yamakappakaraṇe dasasu yamakesu navamaṃ dhammayamakaṃ bhagavatā kathaṃ vitthārato vibhajitvā desitaṃ
 abhidhammapiṭake bhante chaṭṭhe yamakappakaraṇe dasasu yamakesu navamaṃ dhammayamakaṃ kusalā kusalā dhammā kusalā dhammā kusalā akusalā akusalā dhammā akusalā dhammā akusalā abyākatā abyākatā dhammā abyākatā dhammā abyākatāti evamādinā bhagavatā paṇṇattivārapavattivārapariññāvārasaṅkhātehi tīhi mahāvārehi vitthārato vibhajitvā desitaṃ

 abhidhammapiṭake  āvuso chaṭṭhe yamakappakaraṇe dasasu yamakesu dasamaṃ indriyayamakaṃ bhagavatā kathaṃ vitthārato vibhajitvā desitaṃ
 abhidhammapiṭake bhante chaṭṭhe yamakappakaraṇe dasasu yamakesu dasamaṃ indriyayamakaṃ bāvīsatindriyāni  cakkhundriyaṃ sotindriyaṃ ghānindriyaṃ jivhindriyaṃ kāyindriyaṃ itthindriyaṃ purisindriyaṃ jīvitindriyaṃ manindriyaṃ sukhindriyaṃ dukkhindriyaṃ somanassindriyaṃ domanassindriyaṃ upekkhindriyaṃ saddhindriyaṃ vīriyindriyaṃ samādhindriyaṃ paññindriyaṃ anaññātaññassāmītindriyaṃ aññindriyaṃ aññātāvindriyanti evamādinā bhagavatā paṇṇattivāra pavattivāra pariññāvārasaṅkhātehi tīhi mahāvārehi vitthārato vibhajitvā desitaṃ

 abhidhammapiṭake  āvuso indriyayamake tīsu mahāvāresu pavattivāre uppādaatītavāro bhagavatā kathaṃ vitthārena vibhajitvā desito
 abhidhammapiṭake  bhante indriyayamake tīsu mahāvāresu pavattivāre uppādaatītavāro yassa cakkhundriyaṃ uppajjitta tassa sotindriyaṃ ghānindriyaṃ jivhindriyaṃ kāyindriyaṃ itthindriyaṃ purisindriyaṃ jīvitindriyaṃ somanassindriyaṃ upekkhindriyaṃ saddhindriyaṃ vīriyindriyaṃ satindriyaṃ samādhindriyaṃ paññindriyaṃ manindriyaṃ uppajjitthāti āmantā yassa vā pana manindriyaṃ uppajjittha tassa cakkhundriyaṃ uppajjitthāti āmantāti evamādinā bhagavatā vibhajitvā desito

 abhidhammapiṭake  āvuso indriyayamake tīsu mahāvāresu pavattivāre uppādaanāgatavāro bhagavatā kathaṃ vitthārena vibhajitvā desito
 abhidhammapiṭake bhante indriyayamake tīsu mahāvāresu pavattivāre uppādaanāgatavāro yassa cakkhundriyaṃ uppajjissati tassa sotindriyaṃ uppajjissatīti āmantā yassa vā pana sotindriyaṃ uppajjissati tassa cakkhundriyaṃ uppajjissatīti āmantā yassa cakkhundriyaṃ uppajjissati tassa ghānindriyaṃ jivhindriyaṃ kāyindriyaṃ uppajjissatīti ye rūpāvacaraṃ upapajjitvā parinibbāyissanti tesaṃ cakkhundriyaṃ uppajjissati no ca tesaṃ kāyindriyaṃ uppajjissati itaresaṃ tesaṃ cakkhundriyañca uppajjissati kāyindriyañca uppajjissatīti evamādinā bhagavatā vitthārato vibhajitvā desito
yassa  cakkhundriyaṃ uppajjissati tassa itthindriyaṃ uppajjissatīti ye rūpāvacaraṃ upapajjitvā parinibbāyissanti ye ca purisā eteneva bhāvena katici bhave dassetvā parinibbāyissanti tesaṃ cakkhundriyaṃ uppajjissati no ca tesaṃ itthindriyaṃ uppajjissati itaresaṃ tesaṃ cakkhundriyañca uppajjissati itthindriyañca uppajjissati
yassa  cakkhundriyaṃ uppajjissati tassa purisindriyaṃ uppajjissatīti ye rūpāvacaraṃ upapajjitvā parinibbāyissanti yā ca itthiyo eteneva bhāvena katici bhave dassetvā parinibbāyissanti tesaṃ cakkhundriyaṃ uppajjissati no ca tesaṃ purisindriyaṃ uppajjissati itaresaṃ tesaṃ cakkhundriyañca uppajjissati purisindriyañca uppajjissati
yassa itthindriyaṃ uppajjissati tassa purisindriyaṃ uppajjissatīti yā itthiyo eteneva bhāvena katici bhave dassetvā parinibbāyissanti tāsaṃ  itthindriyaṃ uppajjissati no ca tāsaṃ purisindriyaṃ uppajjissati itaresaṃ tesaṃ itthindriyañca uppajjissati purisindriyañca uppajjissati

 tenāvuso  bhagavatā jānatā passatā arahatā sammāsambuddhena abhisambuddhakālato sattamavasse manussaloke yamakapāṭihīraṃ dassetvā tadanantaraṃ tāvatiṃsadevalokaṃ gantvā tattha paṇḍukambalasilāyaṃ sannisīditvā dasahi cakkavāḷasahassehi āgamma sannisinnānaṃ devānaṃ abhidhammadesanaṃ desentena yāva yamakappakaraṇā purimāni cha abhidhammappakaraṇāni desetvā tadanantaraṃ kiṃnāma pakaraṇaṃ desitaṃ
 tena bhante bhagavatā jānatā passatā arahatā sammāsambuddhena abhisambuddhakālato sattame vasse manussaloke sāvatthiyaṃ kaṇḍambamūle yamakapāṭihīraṃ dassetvā tadanantaraṃ tāvatiṃsadevalokaṃ gantvā tattha paṇḍukambalasilāyaṃ sannipatitvā dasahi cakkavāḷasahassehi āgamma sannisinnānaṃ devānaṃ abhidhammadesanaṃ desentena purimāni cha abhidhammappakaraṇāni desetvā tadanantaraṃ anantanayasamantapaṭṭhānaṃ nāma sattamaṃ mahāpakaraṇaṃ desitaṃ
 taṃ  panetaṃ āvuso paṭṭhānaṃ kenaṭṭhena paṭṭhānanti vuccati
 taṃ panetaṃ bhante paṭṭhānaṃ nānappakārapaccayaṭṭhena vibhajanaṭṭhena paṭṭhitaṭṭhena ca paṭṭhānanti vuccati
 tañcāvuso  bhagavatā paṭṭhānamahāpakaraṇaṃ desentena katihi vārehi vibhajitvā desitaṃ
 taṃ kho bhante bhagavatā paṭṭhānamahāpakaraṇaṃ desentena mātikānikkhepavārasaṅkhāto paccayuddeso paccayaniddeso mahāvāreti dvīhi paricchedavārehi vibhajitvā desitaṃ
 tesu  āvuso vāresu paṭhame mātikānikkhepavāre paccayuddesavāro bhagavatā kathaṃ desito
 tesu bhante dvīsu paricchedavāresu paṭhame mātikānikkhepavāre paccayuddese hetupaccayo ārammaṇapaccayo adhipatipaccayo anantarapaccayo samanantarapaccayo sahajātapaccayo aññamaññapaccayo nissayapaccayo avigatapaccayoti evaṃ kho bhante bhagavatā vibhajitvā desito
 tadanantaraṃ  pana āvuso paccayaniddesavāro bhagavatā kathaṃ vibhajitvā desito
 tadanantaraṃ pana bhante paccayaniddesavāro hetupaccayoti  hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena paccayo ārammaṇapaccayoti  rūpārammaṇaṃ cakkhuviññāṇadhātuyā taṃsampayuttakānañca dhammānaṃ ārammaṇapaccayena paccayo saddhāyatanaṃ sotaviññāṇadhātuyā gandhāyatanaṃ ghānaviññāṇadhātuyā rasāyatanaṃ jivhāviññāṇadhātuyā phoṭṭhabbāyatanaṃ kāyaviññāṇadhātuyā taṃsampayuttakānañca dhammānaṃ ārammaṇapaccayena paccayo rūpāyatanaṃ saddāyatanaṃ gandhāyatanaṃ rasāyatanaṃ phoṭṭhabbāyatanaṃ manodhātuyā taṃsampayuttakānañca dhammānaṃ ārammaṇapaccayena paccayo sabbe dhammā manoviññāṇadhātuyā taṃsampayuttakānañca dhammānaṃ ārammaṇapaccayena paccayo yaṃ yaṃ dhammaṃ ārabbha ye ye dhammā uppajjanti cittacetasikā dhammā te te dhammā tesaṃ tesaṃ dhammānaṃ ārammaṇapaccayena paccayoti evamādinā bhagavatā vibhajitvā desito
 tenāvuso  sammāsambuddhena abhidhammapiṭake sattame mahāpakaraṇe dvīsu padhānavāresu dutiye mahāvāre kati ṭhānāni vibhajitvā desitāni
 abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe dvīsu padhānaparicchedavāresu dutiye mahāvāre dhammānulome cha paṭṭhānāni tathā dhammapaccanīye dhammānulomapaccanīye dhammapaccanīyānulometi catuvīsati paṭṭhānāni bhagavatā vibhajitvā desitāni

 tesupi  āvuso catuvīsatiyā paṭṭhānesu paṭhame dhammānulomatikapaṭṭhāne dvāvīsatitikā bhagavatā katihi vārehi vibhajitvā desitā
 tesu bhante catuvīsatiyā mahāpaṭṭhānesu paṭhame dhammānulomatikapaṭṭhāne dvāvīsatitikā paṭiccavāro sahajātavāro paccayavāro nissayavāro saṃsaṭṭhavāro sampayuttavāro pañhāvāroti sattahi sattahi vārehi vibhajitvā bhagavatā desitā

 tesu  cāvuso dvāvīsatiyā tikesu paṭhame kusalattike sattasu mahāvāresu paṭhamo paṭiccamahāvāro bhagavatā kathaṃ vibhajitvā desito
 tesu bhante dvāvīsatiyā tikesu paṭhame kusalattike sattasu mahāvāresu paṭhamo paṭiccamahāvāro siyā kusalaṃ dhammaṃ paṭicca kusalo dhammo uppajjeyya hetupaccayā siyā kusalaṃ dhammaṃ paṭicca akusalo dhammo uppajjeyya hetupaccayā siyā kusalaṃ dhammaṃ paṭicca abyākato dhammo uppajjeyya hetupaccayā siyā kusalaṃ dhammaṃ paṭicca kusalā ca abyākatā ca dhammā uppajjeyyuṃ hetupaccayā siyā kusalaṃ dhammaṃ paṭicca akusalo ca abyākato ca dhammā uppajjeyyuṃ hetupaccayā siyā kusalaṃ dhammaṃ paṭicca kusalo ca akusalo ca dhammā uppajjeyyuṃ hetupaccayā siyā kusalaṃ dhammaṃ paṭicca kusalo ca akusalo ca abyākato ca dhammā uppajjeyyuṃ hetupaccayāti evamādinā pucchāvārena ca kusalaṃ dhammaṃ paṭicca kusalo dhammo uppajjati hetupaccayā kusalaṃ ekaṃ khandhaṃ paṭicca tayo khandhā tayo khandhe paṭicca eko khandho dve khandhe paṭicca dve khandhā kusalaṃ dhammaṃ paṭicca abyākato dhammo uppajjati hetupaccayā kusale khandhe paṭicca cittasamuṭṭhānaṃ rūpaṃ kusalaṃ dhammaṃ paṭicca kusalo ca abyākato ca dhammā uppajjanti hetupaccayā kusalaṃ ekaṃ khandhaṃ paṭicca tayo khandhā cittasamuṭṭhānañca rūpaṃ tayo khandhe paṭicca eko khandho cittasamuṭṭhānañca rūpaṃ dve khandhe paṭicca dve khandhā cittasamuṭṭhānañca rūpanti evamādinā vissajjanā vissajjanāvārena ca hetuyā nava ārammaṇe tīṇi adhipatiyā nava anantare samanantare tīṇi sahajāte nava aññamaññe tīṇi nissaye nava upanissaye tīṇi purejāte tīṇi āsevane tīṇi kamme nava vipāke ekaṃ āhāre jhāne indriye  magge nava sampayutte tīṇi vippayutte atthiyā nava natthiyā vigate tīṇi avigate navāti evamādinā saṅkhyāvārena ca bhagavatā vitthārato vibhajitvā desito
siyā kusalaṃ dhammaṃ paṭicca kusalo dhammo uppajjeyya hetupaccayā

 tenāvuso  bhagavatā sammāsambuddhena abhidhammapiṭake mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu dutiyo sahajātavāro kathaṃ vitthārena vibhajitvā desito
 abhidhammapiṭake bhante anantanayapaṭṭhāne mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu dutiyo sahajātāvāro kusalaṃ dhammaṃ sahajāto kusalo dhammo uppajjati hetupaccayā kusalaṃ ekaṃ khandhaṃ sahajātā tayo khandhā tayo khandhe sahajāto eko khandho dve khandhe sahajātā dve khandhā kusalaṃ dhammaṃ sahajāto abyākato dhammo uppajjati hetupaccayā kusale khandhe sahajātaṃ cittasamuṭṭhānaṃ rūpaṃ kusalaṃ dhammaṃ sahajāto kusalo ca abyākato ca dhammā uppajjanti hetupaccayā kusalaṃ ekaṃ khandhaṃ sahajātā tayo khandhā cittasamuṭṭhānañca rūpaṃ tayo khandhe sahajāto eko khandho cittasamuṭṭhānañca rūpaṃ dve khandhe cittasamuṭṭhānañca rūpanti evamādinā vissajjanāvārena ca hetuyā nava ārammaṇe tīṇi adhipatiyā nava anantare samanantare tīṇīti evamādinā saṅkhyāvārena ca vācanāmaggato dvīhi vārehi paṭimaṇḍitvā bhagavatā vitthārato vibhajitvā desito

 tenāvuso  bhagavatā sammāsambuddhena paṭṭhānamahāpakaraṇe catuvīsatiyā paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu tatiyo paccayavāro kathaṃ vibhajitvā vitthārena desito
 abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne bāvīsatiyā tikesu paṭhame kusalattike sattasu mahāvāresu tatiyo paccayavāro siyā kusalaṃ dhammaṃ paccayā kusalo dhammo uppajjeyya hetupaccayā siyā kusalaṃ dhammaṃ paccayā akusalo dhammo uppajjeyya hetupaccayā siyā kusalaṃ dhammaṃ paccayā abyākato dhammo uppajjeyya hetupaccayāti evamādinā pucchāvārena ca kusalaṃ dhammaṃ paccayā kusalo dhammo uppajjati hetupaccayā kusalaṃ ekaṃ khandhaṃ paccayā tayo khandhā tayo khandhe paccayā eko khandho dve khandhe paccayā dve khandhāti evamādinā vissajjanāvārena ca hetuyā sattarasa ārammaṇe satta adhipatiyā sattarasa anantare samanantare satta sahajāte sattarasa aññamaññe sattāti evamādinā saṅkhyāvārena ca paccayānuloma paccaya paccaniya paccayānuloma paccanīya paccaya paccanīyānulomasaṅkhātehi  catūhi nayehi vibhajitvā bhagavatā desito
kusalaṃ dhammaṃ paccayā kusalo dhammo uppajjati hetupaccayā kusalaṃ ekaṃ khandhaṃ paccayā tayo khandhā tayo khandhe paccayā eko khandho dve khandhe paccayā dve khandhā 

 tenāvuso  bhagavatā sammāsambuddhena abhidhammapiṭake sattasu mahāpakaraṇesu sattame paṭṭhānamahāpakaraṇe catuvīsatiyā paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu sattamo pañhāvāro kathaṃ vitthārena vibhajitvā desito
 abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu sattamo pañhāvāro siyā kusalo dhammo kusalassa dhammassa hetupaccayena paccayo siyā kusalo dhammo akusalassa dhammassa hetupaccayena paccayo siyā kusalo dhammo abyākatassa  dhammassa hetupaccayena paccayoti evamādinā pucchāvārena ca kusalo dhammo kusalassa dhammassa hetupaccayena paccayo kusalā hetū sampayuttakānaṃ khandhānaṃ hetupaccayena paccayo kusalo dhammo abyākatassa dhammassa hetupaccayena paccayo kusalā hetū cittasamuṭṭhānānaṃ rūpānaṃ hetupaccayena paccayoti evamādinā vissajjanāvārena ca hetuyā satta ārammaṇe nava adhipatiyā dasa anantare samanantare satta sahajāte nava aññamaññe tīṇi nissaye terasa upanissaye nava purejāte pacchājāte āsevane tīṇi kamme satta vipāke ekaṃ āhāre indriye jhāne magge satta sampayutte tīṇi vippayutte pañca atthiyā terasa natthiyā vigate satta avigate terasāti evamādinā saṅkhyāvārena ca paccayānulomapaccayapaccanīyapaccayānulomapaccanīyapaccayapaccanīyānulomasaṅkhātehi catūhi nayehi bhagavatā vitthārato vibhajitvā desito
kusalo  dhammo kusalassa dhammassa hetupaccayena paccayo kusalā hetū sampayuttakānaṃ khandhānaṃ hetupaccayena paccayo kusalo dhammo abyākatassa dhammassa hetupaccayena paccayo kusalā hetū cittasamuṭṭhānānaṃ rūpānaṃ hetupaccayena paccayo kusalo dhammo kusalassa ca abyākatassa ca dhammassa hetupaccayena paccayo kusalā hetū sampayuttakānaṃ khandhānaṃ cittasamuṭṭhānānañca rūpānaṃ hetupaccayena paccayo 


 tenāvuso  bhagavatā sammāsambuddhena abhidhammapiṭake sattasu pakaraṇesu sattame paṭṭhānamahāpakaraṇe catuvīsatiyā paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu sattame pañhāvāre pucchāvissajjanāsaṅkhyāvārasaṅkhātesu tīsu vāresu vissajjanāvāre hetupaccayavibhaṅgo kathaṃ vitthārena vibhajitvā desito
 abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu sattame pañhāvāre paccayānulomapaccayapaccanīya paccayānuloma paccanīyapaccaya paccayanīyānulomasaṅkhātesu catūsu nayesu paṭhame paccayānulomanaye pucchāvāravissajjanāvārasaṅkhyāvārasaṅkhātesu tīsupi vāresu dutiye vissajjanāvāre hetupaccayavibhaṅgo kusalo dhammo kusalassa dhammassa hetupaccayena paccayo kusalā hetū sampayuttakānaṃ khandhānaṃ hetupaccayena paccayo kusalo dhammo abyākatassa dhammassa hetupaccayena paccayo kusalā hetū cittasamuṭṭhānānaṃ rūpānaṃ hetupaccayena  paccayo kusalo dhammo kusalassa ca abyākatassa ca dhammassa hetupaccayena paccayo kusalā hetū sampayuttakānaṃ khandhānaṃ cittasamuṭṭhānānañca rūpānaṃ hetupaccayena paccayoti evamādinā bhagavatā vitthārato vibhajitvā desito
 kusalo  dhammo kusalassa dhammassa hetupaccayena paccayo kusalā hetū sampayattakānaṃ khandhānaṃ hetupaccayena paccayo kusalo dhammo abyākatassa dhammassa hetupaccayena paccayo kusalā hetū cittasamuṭṭhānaṃ rūpānaṃ hetupaccayena paccayo kusalo dhammo kusalassa ca abyākatassa ca dhammassa hetupaccayena paccayo kusalā hetū sampayuttakānaṃ khandhānaṃ cittasamuṭṭhānānañca rūpānaṃ hetupaccayena paccayo

 tenāvuso sammāsambuddhena abhidhammapiṭake sattasu pakaraṇesu sattame paṭṭhānamahāpakaraṇe catuvīsatiyā paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu sattame pañhāvāre catūsu nayesu paṭhame paccayānulomanaye pucchāvissajjanāsaṅkhyāvārasaṅkhātesu tīsu vāresu dutiye vissajjanāvāre hetupaccayavibhaṅgādīsu catuvīsatiyā vibhaṅgesu dutiyo ārammaṇapaccayavibhaṅgo kathaṃ vitthārena vibhajitvā desito
 abhidhammapiṭake  bhante sattasu pakaraṇesu sattame anantanayasamantapaṭṭhāne mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne dvāvīsatiyā tikesu paṭhame kusalattike sattasu mahāvāresu sattame pañhāvāre catūsu nayesu paṭhame paccayānulomanaye tīsu ca vāresu dutiye vibhaṅgavāre hetupaccayavibhaṅgādīsu catuvīsatiyā vibhaṅgesu dutiyo ārammaṇapaccayavibhaṅgo kusalo dhammo kusalassa dhammassa ārammaṇapaccayena paccayo dānaṃ datvā sīlaṃ samādiyitvā uposathakammaṃ katvā taṃ paccavekkhati pubbe suciṇṇāni paccavekkhati jhānā vuṭṭhahitvā jhānaṃ paccavekkhati sekkhā gotrabhuṃ paccavekkhanti vodānaṃ paccavekkhanti sekkhā maggā vuṭṭhahitvā maggaṃ paccavekkhanti sekkhā vā puthujjanā vā kusalaṃ aniccato dukkhato anattato vipassanti cetopariyañāṇena kusalacittasamaṅgissa cittaṃ jānanti ākāsānañcāyatanakusalaṃ viññāṇañcāyatanakusalassa ārammaṇapaccayena paccayo ākiñcaññāyatanakusalaṃ nevasaññānāsaññāyatanakusalassa ārammaṇapaccayena paccayo kusalā khandhā iddhividhañāṇassa cetopariyañāṇassa pubbenivāsānussatiñāṇassa yathākammupagañāṇassa anāgataṃsañāṇassa ārammaṇapaccayena paccayoti evamādinā bhagavatā vitthārato vibhajitvā desito

 abhidhammapiṭake  āvuso sattasu pakaraṇesu sattame paṭṭhānamahāpakaraṇe catuvīsatiyā paṭṭhānesu paṭhame dhammānulomatikapaṭṭhānesu bāvīsatiyā tikesu paṭhame kusalattike sattasu mahāvāresu sattame pañhāvāre catūsu nayesu paṭhame paccayānulomanaye pucchāvissajjanāsaṅkhyāsaṅkhātesu tīsu vāresu dutiye vissajjanāsaṅkhāte vibhaṅgavāre hetupaccayavibhaṅgādīsu catuvīsatiyā vibhaṅgesu tatiyo adhipatipaccayavibhaṅgo kathaṃ vitthārena vibhajitvā desito
 abhidhammapiṭake bhante sattasu pakaraṇesu sattame anantanayasamantapaṭṭhāne mahāpakaraṇe catuvīsatiyā paṭṭhānesu paṭhame dhammānulomatikapaṭṭhāne bāvīsatiyā tikesu paṭhame kusalattike sattasu mahāvāresu sattame pañhāvāre catūsu nayesu paṭhame paccayānulomanaye pucchāvissajjanāsaṅkhyāsaṅkhātesu tīsu vāresu dutiye vissajjanāsaṅkhāte vibhaṅgavāre hetupaccayavibhaṅgādīsu catuvīsatiyā vibhaṅgesu tatiyo adhipatipaccayavibhaṅgo kusalo dhammo kusalassa dhammassa adhipatipaccayena paccayo ārammaṇādhipati sahajātādhipati ārammaṇādhipatidānaṃ datvā sīlaṃ samādiyitvā uposathakammaṃ katvā taṃ garuṃ katvā paccavekkhati pubbe suciṇṇāni garuṃ katvā paccavekkhati jhānā vuṭṭhahitvā jhānaṃ garuṃ katvā paccavekkhati sekkhā gotrabhuṃ garuṃ katvā paccavekkhanti vodānaṃ garuṃ katvā paccavekkhanti sekkhā maggā vuṭṭhahitvā maggaṃ garuṃ katvā paccavekkhanti sahajātādhipatikusalādhipati sampayuttakānaṃ khandhānaṃ adhipatipaccayena paccayoti evamādinā bhagavatā vitthārato vibhajitvā desito

 tenāvuso  bhagavatā catuttho anantarapaccayavibhaṅgo kathaṃ vitthārena vibhajitvā desito
 abhidhammapiṭake bhante catuttho anantarapaccayavibhaṅgo kusalo dhammo kusalassa dhammassa anantarapaccayena paccayo purimā purimā kusalā khandhā pacchimānaṃ pacchimānaṃ kusalānaṃ khandhānaṃ anantarapaccayena paccayo anulomaṃ gotrabhussa anulomaṃ vodānassa gotrabhu maggassa vodānaṃ maggassa anantarapaccayena paccayoti evamādinā bhagavatā vitthārato vibhajitvā desito

 tenāvuso  chaṭṭho sahajātapaccayavibhaṅgo kathaṃ vitthārena vibhajitvā desito
 abhidhammapiṭake  bhante chaṭṭho sahajātapaccayavibhaṅgo kusalo dhammo kusalassa dhammassa sahajātapaccayena paccayo kusalo eko khandho tiṇṇannaṃ khandhānaṃ sahajātapaccayena paccayo tayo khandhā ekassa khandhassa sahajātapaccayena paccayo dve dvinnaṃ khandhānaṃ sahajātapaccayena paccayo kusalo dhammo abyākatassa dhammassa sahajātapaccayena paccayo kusalā khandhā cittasamuṭṭhānānaṃ rūpānaṃ sahajātapaccayena paccayoti evamādinā bhagavatā vitthārato vibhajitvā desito

 tenāvuso  bhagavatā navamo upanissayapaccayavibhaṅgo kathaṃ vitthārena vibhajitvā desito
 abhidhammapiṭake bhante navamo upanissayapaccayavibhaṅgo kusalo dhammo kusalassa dhammassa upanissayapaccayena paccayo ārammaṇūpanissayo anantarūpanissayo pakatūpanissayo ārammaṇūpanissayodānaṃ datvā sīlaṃ samādiyitvā uposathakammaṃ katvā kaṃ garuṃ katvā paccavekkhati
pakatūpanissayo  saddhaṃ  upanissāya dānaṃ deti sīlaṃ samādiyati uposathakammaṃ karoti jhānaṃ uppādeti vipassanaṃ uppādeti maggaṃ uppādeti abhiññaṃ uppādeti samāpattiṃ uppādetīti evamādinā bhagavatā vitthārato vibhajitvā desito

 tenāvuso  dasamo purejātapaccayavibhaṅgo kathaṃ vitthārena vibhajitvā desito
 abhidhammapiṭake bhante dasamo purejātapaccayavibhaṅgo abyākato dhammo abyākatassa dhammassa purejātapaccayena paccayo ārammaṇapurejātaṃ vatthupurejātaṃ ārammaṇapurejātaṃarahā cakkhuṃ aniccato dukkhato anattato vipassati ghānaṃ jivhaṃ kāyaṃ rūpe sadde gandhe rase phoṭṭhabbe vatthuṃ aniccato dukkhato anattato vipassati dibbena cakkhunā rūpaṃ passati dibbāya sotadhātuyā saddaṃ suṇāti rūpāyatanaṃ cakkhuviññāṇassa saddāyatanaṃ sotaviññāṇassa gandhāyatanaṃ ghānaviññāṇassa rasāyatanaṃ jivhāviññāṇassa phoṭṭhabbāyatanaṃ kāyaviññāṇassa purejātapaccayena paccayo vatthupurejātaṃcakkhāyatanaṃ cakkhuviññāṇassa sotāyatanaṃ sotaviññāṇassa ghānāyatanaṃ ghānaviññāṇassa jivhāyatanaṃ jivhāviññāṇassa kāyāyatanaṃ kāyaviññāṇassa vatthu vipākābyākatānaṃ kriyābyākatānaṃ khandhānaṃ purejātapaccayena paccayoti evamādinā bhagavatā vitthārato vibhajitvā desito

 tenāvuso  bhagavatā terasamo kammapaccayavibhaṅgo kathaṃ vitthārena vibhajitvā desito
 abhidhammapiṭake bhante terasamo kammapaccayavibhaṅgo kusalo dhammo kusalassa dhammassa kammapaccayena paccayo kusalā cetanā sampayuttakānaṃ khandhānaṃ kammapaccayena paccayo kusalo dhammo abyākatassa dhammassa kammapaccayena paccayo sahajātā nānākkhaṇikā sahajātākusalā cetanā cittasamuṭṭhānānaṃ rūpānaṃ kammapaccayena paccayo nānākkhaṇikākusalā cetanā vipākānaṃ khandhānaṃ kaṭattā ca rūpānaṃ kammapaccayena paccayo kusalo dhammo kusalassa ca abyākatassa ca dhammassa kammapaccayena paccayo kusalā cetanā sampayuttakānaṃ khandhānaṃ cittasamuṭṭhānānañca rūpānaṃ kammapaccayena paccayoti evamādinā bhagavatā vitthārato vibhajitvā desito

 tenāvuso  pannarasamo āhārapaccayavibhaṅgo kathaṃ vitthārena vibhajitvā desito
 abhidhammapiṭake bhante pannarasamo āhārapaccayavibhaṅgo kusalo dhammo kusalassa dhammassa āhārapaccayena paccayo kusalā āhārā sampayuttakānaṃ khandhānaṃ āhārapaccayena paccayo kusalo dhammo abyākatassa dhammassa āhārapaccayena paccayo kusalā āhārā cittasamuṭṭhānānaṃ rūpānaṃ āhārapaccayena paccayoti evamādinā bhagavatā vitthārato vibhajitvā desito

 tenāvuso  bhagavatā soḷasamo indriyapaccayavibhaṅgo kathaṃ vitthārena vibhajitvā desito
 abhidhammapiṭake bhante soḷasamo indriyapaccayavibhaṅgo kusalo dhammo kusalassa dhammassa indriyapaccayena paccayo kusalo indriyā sampayuttakānaṃ khandhānaṃ indriyapaccayena paccayo kusalo dhammo abyākatassa dhammassa indriyapaccayena paccayo kusalā indriyā cittasamuṭṭhānānaṃ  rūpānaṃ indriyapaccayena paccayoti evamādinā bhagavatā vitthārato vibhajitvā desito

 tenāvuso  pucchāvissajjanāsaṅkhyāvārasaṅkhātesu tīsu vāresu tatiyo saṅkhyāvāro kathaṃ vitthārato vibhajitvā desito
 abhidhammapiṭake bhante tatiyo saṅkhyāvāro hetuyā satta ārammaṇe nava adhipatiyā dasa anantara samanantare satta sahajāte nava aññamaññe tīṇi nissaye terasa upanissaye nava purejāte pacchājāte āsevane tīṇi  kamme satta vipāke ekaṃ āhāre indriye jhāne magge satta sampayutte tīṇi vippayutte pañca atthiyā terasa natthiyā vigate satta avigate terasāti evamādinā bhagavatā vitthārato vibhajitvā desito
hetu  sahajāta nissaya atthi avigatanti satta hetu sahajāta aññamañña nissaya atthi avigatanti tīṇi hetu sahajāta aññamañña nissaya sampayutta atthi avigatanti tīṇi 

 tenāvuso bhagavatā paṭhamaṃ kusalattikaṃ vitthārato vibhajitvā tadanantaraṃ avasesā vedanāttikādayo ekavīsatitikā kathaṃ vitthārato vibhajitvā desitā
 abhidhammapiṭake bhante paṭhamaṃ kusalattikaṃ vitthārato vibhajitvā tadanantaraṃ avasesā vedanāttikādayo ekavīsatitikā  sukhāya vedanāya sampayuttaṃ dhammaṃ paṭicca sukhāya vedanāya sampayutto dhammo uppajjati hetupaccayā sukhāya vedanāya sampayuttaṃ ekaṃ khandhaṃ paṭicca dve khandhā dve khandhe paṭicca eko khandho paṭisandhikkhaṇe sukhāya vedanāya sampayuttaṃ ekaṃ khandhaṃ paṭicca dve khandhā dve khandhe paṭicca eko khandhoti evamādinā ca vipākaṃ dhammaṃ paṭicca vipāko dhammo uppajjati hetupaccayā vipākaṃ ekaṃ khandhaṃ paṭicca tayo khandhā tayo khandhe paṭicca eko khandho dve khandhe paṭicca dve khandhā paṭisandhikkhaṇe vipākaṃ ekaṃ khandhaṃ paṭicca tayo khandhā tayo khandhe paṭicca eko khandho dve khandhe paṭicca dve khandhā vipākaṃ dhammaṃ paṭicca nevavipākanavipākadhammadhammo uppajjati hetupaccayā vipāke khandhe paṭicca cittasamuṭṭhānarūpaṃ paṭisandhikkhaṇe vipāke khandhe paṭicca kaṭattārūpaṃ khandhe paṭicca vatthūti evamādinā ca ekekasmiṃ tike sattahi sattahi mahāvārehi ekekasmiñca mahāvāre catūhi catūhi nayehi bhagavatā vitthārato vibhajitvā desitā

 tenāvuso  tikapaṭṭhānādīsu chasu antogadhapaṭṭhānādīsu paṭhamaṃ tikapaṭṭhānaṃ desetvā tadanantaraṃ dukapaṭṭhānaṃ kathaṃ vitthārato vibhajitvā desitaṃ
 abhidhammapiṭake bhante tikapaṭṭhānādīsu chasu antogadhapaṭṭhānādīsu paṭhamaṃ tikapaṭṭhānaṃ vibhajitvā tadanantaraṃ dukapaṭṭhānaṃ hetuṃ dhammaṃ paṭicca hetu dhammo uppajjati hetupaccayā alobhaṃ paṭicca adoso amoho adosaṃ paṭicca alobho amoho amohaṃ paṭicca alobho adoso lobhaṃ paṭicca moho mohaṃ paṭicca lobho dosaṃ paṭicca moho mohaṃ paṭicca dosoti evamādinā ca saraṇaṃ dhammaṃ paṭicca saraṇo dammo uppajjati hetupaccayā saraṇaṃ ekaṃ khandhaṃ paṭicca tayo khandhā tayo khandhe paṭicca eko khandho dve khandhe paṭicca dve khandhā saraṇaṃ dhammaṃ paṭicca araṇo dhammo uppajjati hetupaccayā saraṇo khandhe paṭicca cittasamuṭṭhānaṃ rūpaṃ saraṇaṃ dhammaṃ paṭicca saraṇo ca araṇo ca dhammā uppajjanti hetupaccayā saraṇaṃ ekaṃ khandhaṃ paṭicca tayo khandhā cittasamuṭṭhānañca rūpaṃ tayo khandhe paṭicca eko khandho cittasamuṭṭhānañca rūpaṃ dve khandhe paṭicca dve khandhā cittasamuṭṭhānañca  rūpanti evamādinā ca ekekasmiṃ duke sattahi sattahi mahāvārehi ekekasmiñca mahāvāre catūhi catūhi nayehi bhagavatā vitthārato vibhajitvā desitaṃ
saraṇaṃ dhammaṃ paṭicca saraṇo dhammo uppajjati hetupaccayā saraṇaṃ ekaṃ khandhaṃ paṭicca tayo khandhā tayo khandhe paṭicca eko khandho dve
khandhe  paṭicca dve khandhā 

 tenāvuso tikapaṭṭhānādīsu chasu antogadhapaṭṭhānesu paṭhamaṃ tikapaṭṭhānañca dutiyaṃ dukapaṭṭhānañca vibhajitvā tadavasesāni dukatikapaṭṭhānādīni cattāro paṭṭhānāni kathaṃ vibhajitvā desitāni
 abhidhammapiṭake bhante tikapaṭṭhānādīsu chasu antogadhapaṭṭhānesu paṭhamaṃ tikapaṭṭhānañca dutiyaṃ dukapaṭṭhānañca vibhajitvā tadavasesā  dukatikapaṭṭhānādayo hetuṃ kusalaṃ dhammaṃ paṭicca hetu kusalo dhammo uppajjati hetupaccayā hetuṃ kusalaṃ dhammaṃ paṭicca nahetu kusalo dhammo uppajjati hetupaccayā hetuṃ kusalaṃ dhammaṃ paṭicca hetu kusalo ca nahetu kusalo ca dhammā uppajjanti hetupaccayā nahetuṃ kusalaṃ dhammaṃ paṭicca nahetu kusalo dhammo uppajjati hetupaccayā nahetuṃ kusalaṃ dhammaṃ paṭicca hetu kusalo dhammo uppajjati hetupaccayā nahetuṃ kusalaṃ dhammaṃ paṭicca hetu kusalo ca nahetu kusalo ca dhammā uppajjanti hetupaccayāti evamādinā vitthārato vibhajitvā desitāni

 tenāvuso  bhagavatā paṭhamaṃ dhammānulomapaṭṭhānaṃ vibhajitvā tadanantaraṃ dutiyaṃ dhammapaccanīyapaṭṭhānaṃ kathaṃ vibhajitvā desitaṃ
 abhidhammapiṭake bhante paṭhamaṃ dhammānulomapaṭṭhānaṃ vibhajitvā tadanantaraṃ dutiyaṃ dhammapaccanīyapaṭṭhānaṃ nakusalaṃ dhammaṃ paṭicca nakusalo dhammo uppajjati hetupaccayā akusalābyākataṃ ekaṃ khandhaṃ paṭicca akusalābyākatā tayo khandhā cittasamuṭṭhānañca rūpaṃ tayo khandhe paṭicca eko khandho cittasamuṭṭhānañca rūpaṃ dve khandhe paṭicca dve khandhā cittasamuṭṭhānañca rūpaṃ nakusalaṃ dhammaṃ paṭicca naakusalo dhammo uppajjati hetu paccayā vipākābyākataṃ kiriyābyākataṃ ekaṃ khandhaṃ paṭicca tayo khandhā cittasamuṭṭhānañca rūpaṃ tayo khandhe paṭicca eko khandho cittasamuṭṭhānañca rūpaṃ dve khandhe paṭicca dve khandhā cittasamuṭṭhānañca  rūpaṃ paṭisandhikkhaṇe nakusalaṃ dhammaṃ paṭicca naabyākato dhammo uppajjati hetupaccayā akusalaṃ ekaṃ khandhaṃ paṭicca tayo khandhā tayo khandhe paṭicca eko khandho dve khandhe paṭicca dve khandhāti evamādinā tikapaṭṭhānādīhi chahi antogadhapaṭṭhānehi ekekasmiñca tikapaṭṭhāne dukapaṭṭhāne dukatikapaṭṭhāne tikadukapaṭṭhāne tikatikapaṭṭhāne dukadukapaṭṭhāne sattahi sattahi mahāvārehi ekekasmiñca mahāvāre catūhi catūhi nayehi bhagavatā vitthārato vibhajitvā desitaṃ

 tenāvuso  bhagavatā tatiyaṃ dhammānulomapaccanīyapaṭṭhānaṃ kathaṃ vitthārato vibhajitvā desitaṃ
 abhidhammapiṭake tatiyaṃ dhammānulomapaccanīyapaṭṭhānaṃ kusalaṃ dhammaṃ paṭicca nakusalo dhammo uppajjati hetupaccayā kusale khandhe paṭicca cittasamuṭṭhānarūpaṃ kusalaṃ dhammaṃ paṭicca naakusalo dhammo uppajjati hetupaccayā kusalaṃ ekaṃ khandhaṃ paṭicca tayo khandhā cittasamuṭṭhānañca rūpaṃ tayo khandhe paṭicca eko khandho cittasamuṭṭhānañca rūpaṃ dve khandhe paṭicca dve khandhā cittasamuṭṭhānañca rūpaṃ kusalaṃ dhammaṃ paṭicca naabyākato dhammo uppajjati hetupaccayā kusalaṃ ekaṃ khandhaṃ paṭicca tayo khandhā tayo khandhe paṭicca eko khandho dve khandhe paṭicca dve khandhā kusalaṃ dhammaṃ paṭicca naakusalo ca naabyākato ca dhammā uppajjanti hetupaccayā kusalaṃ ekaṃ khandhaṃ paṭicca  tayo khandhā dve khandhe paṭicca dve khandhā kusalaṃ dhammaṃ paṭicca nakusalo ca naakusalo ca dhammā uppajjanti hetupaccayā kusale khandhe paṭicca cittasamuṭṭhānarūpanti evamādinā bhante tikapaṭṭhānādīhi chahi antogadhapaṭṭhānehi ekekasmiñca tikapaṭṭhāne dukapaṭṭhāne tikadukapaṭṭhāne dukatikapaṭṭhāne tikatikapaṭṭhāne dukadukapaṭṭhāne sattahi sattahi mahāvārehi ekekasmiñca mahāvāre catūhi catūhi nayehi bhagavatā vitthārato vibhajitvā desitaṃ

 tenāvuso  bhagavatā dhammānulomādīsu padhānabhūtesu catūsu paṭṭhānesu catutthaṃ pariyosānabhūtaṃ dhammapaccanīyānulomapaṭṭhānaṃ kathaṃ vitthārato vibhajitvā desitaṃ
 abhidhammapiṭake bhante dhammānulomapaṭṭhānādīsu catūsu padhānabhūtesu mahāpaṭṭhānesu catutthaṃ pariyosānabhūtaṃ dhammapaccanīyānulomapaṭṭhānaṃ nakusalaṃ dhammaṃ paṭicca akusalo dhammo uppajjati hetupaccayā akusalaṃ ekaṃ khandhaṃ paṭicca tayo khandhā tayo khandhe paṭicca eko khandho dve khandhe paṭicca dve khandhā nakusalaṃ dhammaṃ paṭicca naakusalo dhammo uppajjati hetupaccayā akusale khandhe paṭicca cittasamuṭṭhānarūpaṃ vipākābyākataṃ kriyābyākataṃ ekaṃ khandhaṃ paṭicca tayo khandhā cittasamuṭṭhānañca rūpaṃ dve khandhe paṭicca dve khandhā cittasamuṭṭhānañca rūpaṃ khandhe paṭicca vatthu vatthuṃ paṭicca khandhā nakusalaṃ dhammaṃ paṭicca naabyākato dhammo uppajjati hetupaccayā akusalaṃ ekaṃ khandhaṃ paṭicca tayo khandhā tayo khandhe paṭicca eko khandho dve khandhe paṭicca dve khandhāti evamādinā tikapaṭṭhānādīhi cāti antogadhapabhedapaṭṭhānehi ekekasmiñca tikapaṭṭhāne dukapaṭṭhāne dukatikatikadukatikatikadukadukapaṭṭhāne paṭiccavārādīhi sattahi mahāvārehi ekekasmiñca mahāvāre paccayānulomādīhi catūhi catūhi nayehi bhagavatā vitthārato vibhajitvā desitaṃ
