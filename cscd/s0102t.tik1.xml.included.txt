

janapadinoti  janapadavanto janapadassa vā issarasāmino rājakumārā gottavasena kurū nāma tesaṃ nivāso yadi eko janapado kathaṃ bahuvacananti āha ruḷhisaddenāti akkharacintakā hi īdisesu ṭhānesu yutte viya īdisaliṅgavacanāni icchanti ayamettha ruḷhi yathā aññatthāpi aṅgesu viharati mallesu viharatīti ca tabbisesanepi janapadasadde jātisadde ekavacanameva aṭṭhakathācariyā panāti panasaddo visesatthajotano tena puthuatthavisayatāya evetaṃ puthuvacananti bahuke panātiādinā vakkhamānaṃ visesaṃ joteti sutvāti mandhātumahārājassa ānubhāvadassanānusārena paramparānugataṃ kathaṃ sutvā anusaṃyāyantenāti anuvicarantena etesaṃ ṭhānanti candimasūriyamukhena cātumahārājikabhavanamāha tenāha tattha agamāsītiādi soti mandhātumahārājā tanti cātumahārājikarajjaṃ gahetvāti sampaṭicchitvā puna pucchi pariṇāyakaratanaṃ
dovārikabhūmiyaṃ tiṭṭhanti sudhammāya devasabhāya devapurassa ca catūsu dvāresu ārakkhāya adhigatattā dibbarukkhasahassapaṭimaṇḍitanti  idaṃ cittalatāvanantiādīsupi yojetabbaṃ
pathaviyaṃ patiṭṭhāsīti bhassitvā pathaviyā āsannaṭṭhāne aṭṭhāsi na hi cakkaratanaṃ bhūmiyaṃ patati tathāṭhitañca nacirasseva antaradhāyi tenattabhāvena cakkavattiissariyassa abhāvato cirataraṃ kālaṃ ṭhatvāti apare rājā ekakova agamāsi attano ānubhāvena manussabhāvoti manussagandhasarīranissandādimanussabhāvo pāturahosīti devaloke pavattivipākadāyino aparāpariyāya vedanīyassa kammassa katokāsattā sabbadā soḷasavassuddesikatā mālāmilāyanādi dibbabhāvo pāturahosi tadā manussānaṃ asaṅkheyyāyukatāya sakkarajjaṃ kāretvā kiṃ me iminā upaddharajjenāti atricchatāya atittova manussaloke utuno kakkhaḷatāya vātātapena phuṭṭhagatto kālamakāsi
avayavesu  siddho viseso samudāyassa visesako hotīti ekampi raṭṭhaṃ bahuvacanena vohariyati
dakārena atthaṃ vaṇṇayanti niruttinayena kammāsoti kammāsapādo vuccati uttarapadalopena yathā rūpabhavo rūpanti kathaṃ pana so kammāsapādoti vuccatīti āha tassa kirātiādi damitoti ettha kīdisaṃ damanaṃ adhippetanti āha porisādabhāvato paṭisedhitoti ime pana therāti majjhimabhāṇakāti keci apare pana aṭṭhakathācariyāti dīghabhāṇakāti vadanti ubhayathāpi cūḷakammāsadammaṃ sandhāya tathā vadanti yakkhiniputto hi kammāsapādo alīnasattukumārakāle  bodhisattena tattha damito sutasomakāle  pana bārāṇasirājā porisādabhāvapaṭisedhanena yattha damito taṃ mahākammāsadammaṃ nāma puttoti vatvā atrajoti vacanaṃ orasaputtabhāvadassanatthaṃ
yehi āvasitappadeso kururaṭṭhanti nāmaṃ labhi te uttarakuruto āgatamanussā tattha rakkhitaniyāmeneva pañca sīlāni rakkhiṃsu tesaṃ diṭṭhānugatiyā pacchimajanatāti so desadhammavasena avicchedato pavattamāno kuruvattadhammoti  paññāyittha ayañca attho kurudhammajātakena dīpetabbo so aparabhāge paṭhamaṃ yattha saṃkiliṭṭho jāto taṃ dassetuṃ kururaṭṭhavāsīnantiādi vuttaṃ yattha bhagavato vasanokāsabhūto koci vihāro na hoti tattha kevalaṃ gocaragāmakittanaṃ nidānakathāya pakati yathā taṃ sakkesu viharati devadahaṃ nāma sakyānaṃ nigamoti imamatthaṃ dassento avasanokāsatotiādimāha
āyasmāti vā devānaṃ piyāti vā tatra bhavanti vā piyasamudāhāro esoti āha āyasmāti piyavacanametanti tayidaṃ piyavacanaṃ garugāravavasena vuccatīti āha gāravavacanametanti
atidūraaccāsannavajjanena nātidūranāccāsannaṃ nāma gahitaṃ taṃ pana avakaṃsato ubhinnaṃ pasāritahatthānaṃ  saṅghaṭṭanena veditabbaṃ cakkhunā cakkhuṃ āhacca daṭṭhabbaṃ hoti tenāpi agāravameva kataṃ hoti gīvaṃ parivattetvāti parivattanavasena gīvaṃ pasāretvā
kulasaṅgahatthāyāti  kulānuddayatāvasena kulānaṃ anuggaṇhanatthāya sahassabhaṇḍikaṃ nikkhipanto viya bhikkhapaṭiggaṇhanena tesaṃ mahato puññābhisandassa jananena paṭisammajjitvāti antevāsikehi sammajjanaṭṭhānaṃ sakkaccakāritāya puna sammajjitvā tikkhattunti ādito paṭṭhāya antantiādinā vuttacaturākārūpasañhite tayo vāre tenassa dvādasakkhattuṃ sammasitabhāvamāha
amhākaṃ bhagavato gambhīrabhāveneva kathitattā sesabuddhehipi evameva kathitoti dhammanvaye ṭhatvā vuttaṃ sabbabuddhehi kathitoti sālindanti saparibhaṇḍaṃ sineruṃ ukkhipantoviyāti  iminā tādisāya desanāya sudukkarabhāvamāha suttameva suttantakathanti āha dhammakkhandhabhāvato yathā vinayapaṇṇattibhūmantarasamayantarānaṃ vijānanaṃ anaññasādhāraṇaṃ sabbaññutañāṇasseva visayo evaṃ antadvayavinimuttassa kārakavedakarahitassa paccayākārassa vibhajanaṃ pīti dassetuṃ buddhānañhītiādi āraddhaṃ tattha ṭhānānīti kāraṇāni gajjitaṃ mahantaṃ hotīti taṃ desetabbasseva anekavidhatāya duviññeyyatāya ca nānānayehi pavattamānaṃ desanāgajjitaṃ mahantaṃ vipulaṃ bahubhedañca hoti ñāṇaṃ anupavisatīti tato eva desanāñāṇaṃ desetabbadhamme vibhāgaso kurumānaṃ anu anu pavisati tena anupavissa ṭhitaṃ viya hotīti attho buddhañāṇassa mahantabhāvo paññāyatīti evaṃvidhassa nāma dhammassa desakaṃ paṭivedhakañcāti buddhānaṃ desanāñāṇassa paṭivedhañāṇassa ca uḷārabhāvo pākaṭo hoti ettha ca kiñcāpi sabbaṃ vacīkammaṃ buddhassa bhagavato ñāṇapubbaṅgamaṃ ñāṇānuparivattanti  vacanato sabbāpi bhagavato desanā ñāṇarahitā natthi sīhasamānavuttitāya sabbattha samānappavatti desetabbavasena pana desanā visesato ñāṇena anupaviṭṭhā gambhīratarā ca hotīti daṭṭhabbaṃ kathaṃ pana vinayapaññattiṃ patvā desanā tilakkhaṇabbhāhatā suññatapaṭisaṃyuttā hotīti tatthāpi sannisinnaparisāya ajjhāsayānurūpaṃ pavattamānā desanā saṅkhārānaṃ aniccatādivibhāvanaṃ sabbadhammānaṃ attattaniyatābhāvappakāsanañca hoti tenevāha anekapariyāyena  dhammiṃ kathaṃ katvātiādi
āpajjāti  patvā yathā ñāṇakoñcanādaṃ vissajjeti evaṃ pāpuṇitvā
pamāṇātikkameti  aparimāṇatthe yāvañcidaṃ tena bhagavatātiādīsu  viya aparimeyyabhāvajotano hi ayaṃ yāvasaddo tenāha atigambhīro atthoti avabhāsatīti ñāyati upaṭṭhāti ñāṇassa tathā upaṭṭhānañhi sandhāya dissatīti vuttaṃ nanu esa paṭiccasamuppādo ekantagambhīrova tattha kasmā gambhīrāvabhāsatā jotitāti saccametaṃ ekantagambhīratādassanatthameva panassa gambhīrāvabhāsaggahaṇaṃ tasmā aññattha labbhamānaṃ catukoṭikaṃ byatirekamukhena nidassetvā taṃ evassa ekantagambhīrataṃ vibhāvetuṃ ekañhītiādi vuttaṃ etaṃ natthīti agambhīro agambhīrāvabhāso cāti etaṃ dvayaṃ natthi tena yathādassite catukoṭike pacchimā eka koṭi labbhatīti dasseti tenāha ayañhītiādi
yehi gambhīrabhāvehi paṭiccasamuppādo gambhīroti vuccati te catūhi upamāhi ulliṅgento bhavaggaggahaṇāyātiādimāha yathā bhavaggaṃ hatthaṃ pasāretvā gahetuṃ na sakkā dūrabhāvato evaṃ saṅkhārādīnaṃ avijjādipaccayasambhūtasamudāgataṭṭho pākatikañāṇena gahetuṃ na sakkā yathā sineruṃ bhinditvā miñjaṃ pabbatarasaṃ pākatikapurisena nīharituṃ na sakkā evaṃ paṭiccasamuppādagate dhammatthādike pākatikañāṇena bhinditvā vibhajja paṭivijjhanavasena jānituṃ na sakkā yathā mahāsamuddaṃ pākatikapurisassa bāhudvayena padhārituṃ na sakkā evaṃ vepullaṭṭhena mahāsamuddasadisaṃ paṭiccasamuppādaṃ pākatikañāṇena desanāvasena padhārituṃ na sakkā yathā mahāpathaviṃ parivattetvā  pākatikapurisassa pathavojaṃ gahetuṃ na sakkā evaṃ itthaṃ avijjādayo saṅkhārādīnaṃ paccayā hontīti tesaṃ paccayabhāvo pākatikañāṇena nīharitvā gahetuṃ na sakkāti evaṃ catubbidhagambhīratāvasena catasso upamā yojetabbā pākatikañāṇavasena cāyamatthayojanā katā diṭṭhasaccānaṃ tattha paṭivedhasabhāvato tathāpi yasmā sāvakānaṃ paccekabuddhānañca tattha sappadesameva ñāṇaṃ buddhānaṃyeva nippadesaṃ tasmā vuttaṃ buddhavisayaṃ pañhantiādi
ussādentoti  paññāya ukkaṃsento uggaṇhantoti attho apasādentoti nibbhacchanto niggaṇhantoti attho

tenāti mahāpaññābhāvena tatthāti therassa satipi uttānabhāve paṭiccasamuppādassaaññesaṃ  gambhīrabhāve subhojanarasapuṭṭhassāti sundarena bhojanarasena positassa katayogassāti nibaddhapayogena kataparicayassa mallapāsāṇanti mallehi mahabbaleheva ukkhipitabbapāsāṇaṃ kuhiṃ imassa bhāriyaṭṭhānanti kasmiṃ passe imassa pāsāṇassa garutarappadesoti tassa sallahukabhāvaṃ dīpento vadati
 timirapiṅgaleneva dīpenti tassa mahāvipphārabhāvato tenāha tassa kirātiādi pakkuthatīti pakkuthantaṃ viya parivattati parito vivattati lakkhaṇavacanañhetaṃ piṭṭhiyaṃ sakalinapadakāpiṭṭhaṃ kāyūpapannassāti mahatā kāyena upetassa mahākāyassāti attho
piñchavaṭṭīti piñchakalāpo supaṇṇavātanti nāgaggahaṇādīsu pakkhapapphoṭanavasena uppajjanakavātaṃ

pubbūpanissayasampattiyātiādinā uddiṭṭhakāraṇāni vitthārato vivarituṃ ito kirātiādi vuttaṃ tattha itoti ito kappato  satasahassimeti satasahassame haṃsāvatī nāma nagaraṃ ahosi jātanagaraṃ dhurapattānīti bāhirapattāni yāni dīghatamāni
kaniṭṭhabhātāti vemātikabhātā kaniṭṭho yathā amhākaṃ bhagavato nandatthero buddhānañhi sahodarā bhātaro nāma na honti kathaṃ jeṭṭhā tāva na uppajjanti kaniṭṭhānaṃ pana asambhavo eva bhoganti vibhavaṃ upasantoti corajanitasaṅkhobhavūpasamena upasanto janapado
dve sāṭake nivāsetvāti sāṭakadvayameva attano kāyaparihārikaṃ katvā itaraṃ sabbasambhāraṃ attato mocetvā
pattaggahaṇatthanti antopakkhittauṇhabhojanattā aparāparaṃ hatthe parivattentassa pattaggahaṇatthaṃ uttarisāṭakanti attano uttarisāṭakaṃ etānipākaṭaṭṭhānānīti etāni yathāvuttāni bhagavato desanāya pākaṭāni therassa puññakaraṇaṭṭhānāni
paṭisandhiṃgahetvāti amhākaṃ mahābodhisattassa paṭisandhiggahaṇadivase eva paṭisandhiṃ gahetvā

uggahaṇaṃ pāḷiyā uggaṇhanaṃ savanaṃ atthasavanaṃ paripucchanaṃ gaṇṭhiṭṭhānesu atthaparipucchanaṃ dhāraṇaṃ pāḷiyāpi pāḷiatthassapi citte ṭhapanaṃ sabbañcetaṃ idha paṭiccasamuppādavasena veditabbaṃ
sotāpannānañcape upaṭṭhātitattha sammohaviddhaṃsanena yaṃ kiñci samudayadhammaṃ sabbaṃ taṃ nirodhadhammanti  attapaccakkhavasena upaṭṭhānato nāmarūpaparicchedoti saha paccayena nāmarūpassa paricchijja avabodho

atthagambhīratāyātiādinā saṅkhepato vuttamatthaṃ vivarituṃ tatthātiādi āraddhaṃ jātipaccayasambhūtasamudāgataṭṭhoti jātipaccayato sambhūtaṃ hutvā sahitassa attano paccayānurūpassa jarāmaraṇassa uddhaṃ uddhaṃ āgatabhāvo anupavattatthoti attho atha vā sambhūtaṭṭho ca samudāgataṭṭho ca sambhūtasamudāgataṭṭho na jātito jarāmaraṇaṃ na hoti na ca jātiṃ vinā aññato hotīti hi jātipaccayasambhūtaṭṭho vutto itthañca jātito samudāgacchatīti jātipaccayasamudāgataṭṭho yā yā jāti yathā yathā paccayo hoti tadanurūpapātubhāvoti attho so anupacitakusalasambhārānaṃ ñāṇassa tattha appatiṭṭhatāya agādhaṭṭhena gambhīro sesapadesupi eseva nayo
avijjāya saṅkhārānaṃ paccayaṭṭhoti yenākārena yadavatthā avijjā saṅkhārānaṃ paccayo hoti yena hi pavattiākārena yāya ca avatthāya avatthitā avijjā tesaṃ tesaṃ saṅkhārānaṃ paccayo hoti tadubhayassapi duravabodhanīyato avijjā saṅkhārānaṃ navahi ākārehi paccayaṭṭho  anupacitakusalasambhārānaṃ ñāṇassa tattha appatiṭṭhatāya agādhaṭṭhena gambhīro esa nayo sesapadesupi
katthacianulomato desīyati katthaci paṭilomatoti idha pana paccayuppādā paccayuppannuppādasaṅkhāto anulomo paccayanirodhā paccayuppannanirodhasaṅkhāto ca paṭilomo adhippeto ādito pana paṭṭhāya antagamanaṃ anulomo antato ca ādigamanaṃ paṭilomoti adhippeto ādito paṭṭhāya anulomadesanāya antato paṭṭhāya paṭilomadesanāya ca tisandhi catusaṅkhepo ime bhikkhave cattāro āhārā kiṃ nidānātiādikāya  ca vemajjhato paṭṭhāya paṭilomadesanāya cakkhuñca paṭicca rūpe ca uppajjati cakkhuviññāṇaṃ tiṇṇaṃ saṅgati phasso phassapaccayā vedanātiādikāya  anulomadesanāya ca dvisandhi tisaṅkhepo saṃyojaniyesu  bhikkhave dhammesu assādānupassino viharato taṇhā pavaḍḍhati taṇhāpaccayā upādānantiādīsu  ekasandhi dvisaṅkhepo ekaṅgo hi paṭiccasamuppādo desito labbhateva hi so tatra bhikkhave sutavā ariyasāvako paṭiccasamuppādaṃyeva sādhukaṃ yoniso manasi karoti iti imasmiṃ sati idaṃ hoti nirujjhatīti sukhavedaniyaṃ bhikkhave phassaṃ paṭicca uppajjati sukhavedanāti  imassa suttassa vasena veditabbo iti tena tena kāraṇena tathā tathā pavattetabbattā paṭiccasamuppādo desanāya gambhīro tenāha ayaṃ desanāgambhīratāti na hi tattha sabbaññutañāṇato aññaṃ ñāṇaṃ patiṭṭhaṃ labhati
avijjāya panātiādīsu jānanalakkhaṇassa ñāṇassa paṭipakkhabhūto avijjāya aññāṇaṭṭho ārammaṇassa paccakkhakaraṇena dassanabhūtassa paṭipakkhabhūto adassanaṭṭho yenesā attano sabhāvena dukkhādīnaṃ yāthāvasarasaṃ paṭivijjhituṃ na deti chādetvā pariyonandhitvā tiṭṭhati so tassā saccāsampaṭivedhaṭṭho abhisaṅkharaṇaṃ saṃvidhānaṃ pakappananti attho āyūhanaṃ sampiṇḍanaṃ sampayuttadhammānaṃ attano kiccānurūpatāya rāsīkaraṇanti attho apuññābhisaṅkhārekadeso sarāgo añño virāgo rāgassa vā appaṭipakkhabhāvato rāgappavaḍḍhako rāguppattipaccayo  ca sabbopi apuññābhisaṅkhāro sarāgo itaro tabbidūrabhāvato virāgo dīgharattaṃ hetaṃ bhikkhave assutavato puthujjanassa ajjhositaṃ mamāyitaṃ parāmaṭṭhaṃ etaṃ mama esohamasmi eso me attāti  attaparāmāsassa  viññāṇaṃ visesato vatthu vuttanti viññāṇassa suññataṭṭho gambhīro attā vijānāti saṃsaratīti sabyāpāratāsaṅkantiabhinivesabalavatāya abyāpāraasaṅkantipaṭisandhipātubhāvaṭṭhā ca gambhīrā nāmarūpassa paṭisandhikkhaṇe ekatova uppādo ekuppādo pavattiyaṃ visuṃ visuṃ yathārahaṃ ekuppādo nāmassa rūpena rūpassa ca nāmena asampayogato vinibbhogo nāmassa nāmena  rūpassa ca rūpena ekaccassa ekaccena avinibbhogo  yojetabbo ekuppādekanirodhehi avinibbhoge adhippete so rūpassa ca ekakalāpapavattino rūpena labbhatīti atha vā ekacatuvokārabhavesu nāmarūpānaṃ asahavattanato aññamaññaṃ vinibbhogo pañcavokārabhave sahavattanato avinibbhogo ca veditabbo
nāmassa ārammaṇābhimukhaṃ namanaṃ namanaṭṭho rūpassa virodhipaccayasamavāye visadisuppatti ruppanaṭṭho indriyapaccayabhāvo adhipatiyaṭṭho lokopeso dvārāpesā khettaṃ petanti vuttalokādiattho cakkhādīsu pañcasu yojetabbo manāyatanassa pana lujjanato manosamphassādīnaṃ dvārakhettabhāvato ca ete atthā veditabbā āpāthagatānaṃ rūpādīnaṃ pakāsanayogyatālakkhaṇaṃ obhāsanaṃ cakkhādīnaṃ visayibhāvo manāyatanassa vijānanaṃ saṅghaṭṭanaṭṭho visesato cakkhusamphassādīnaṃ pañcannaṃ itare channampi yojetabbā phusanañca phassassa sabhāvo saṅghaṭṭanaṃ raso itare upaṭṭhānākārā ārammaṇarasānubhavanaṭṭho rasavasena vutto vedayitaṭṭho lakkhaṇavasena sukhadukkhama ajjhattabhāvo yathākkamaṃ tissannaṃ vedanānaṃ sabhāvavasena vutto attā vedayatīti abhinivesassa balavabhāvato nijjīvaṭṭho vedanāya gambhīro nijjīvāya vā vedanāya vedayitaṃ nijjīvavedayitaṃ so eva atthoti nijjīvavedayitaṭṭho
sappītikataṇhāya abhinanditaṭṭho balavatarataṇhāya gilitvā pariniṭṭhāpanaṃ ajjhosānaṭṭho itare pana jeṭṭhabhāvaosāraṇasamuddaduratikkamaapāripūrivasena veditabbā ādānaggahaṇābhinivesaṭṭhā catunnampi upādānānaṃ samānā parāmāsaṭṭho diṭṭhupādānādīnameva tathā duratikkamaṭṭho diṭṭhikantāroti  hi vacanato diṭṭhīnaṃ duratikkamatā daḷhaggahaṇattā vā catunnampi duratikkamaṭṭho yojetabbo yonigatiṭhitinivāsesukhipananti samāse bhummavacanassa alopo daṭṭhabbo evañhi tena āyūhanābhisaṅkharaṇapadānaṃ samāso hoti yathā tathā jāyanaṃ jātiattho tassā pana sannipātato jāyanaṃ sañjātiattho  mātukucchiṃ okkamitvā viya jāyanaṃ okkantiattho so jātito nibbattanaṃ nibbattiattho kevalaṃ pātubhavanaṃ pātubhāvaṭṭho
jarāmaraṇaṅgaṃ maraṇappadhānanti tassa maraṇaṭṭhā eva khayādayo gambhīrāti dassitā uppannauppannānañhi navanavānaṃ khayena kamena khaṇḍiccādiparipakkapavattiyaṃ loke jarāvohāroti  khayaṭṭho vā jarāya vuttoti daṭṭhabbo navabhāvāpagamo hi khayoti  vattuṃ yuttoti vipariṇāmaṭṭho dvinnampi vasena yojetabbo santativasena vā jarāya khayavayabhāvā sammutikhaṇikavasena maraṇassa bhedavipariṇāmaṭṭhā yojetabbā avijjādīnaṃ sabhāvo paṭivijjhīyatīti paṭivedho vuttañhetaṃ nidānakathāyaṃ tesaṃ tesaṃ vā tattha tattha vuttadhammānaṃ paṭivijjhitabbo salakkhaṇasaṅkhāto aviparītasabhāvo paṭivedhoti  so hi avijjādīnaṃ sabhāvo maggañāṇeneva asammohapaṭivedhavasena paṭivijjhitabbato aññāṇassa alabbhaneyyapatiṭṭhatāya agādhaṭṭhena gambhīro sā sabbāpīti sā yathāvuttā saṅkhepato catubbidhā vitthārato anekappabhedā sabbāpi paṭiccasamuppādassa gambhīratā therassa uttānakā viya upaṭṭhāsi catūhi aṅgehi samannāgatattā udāhu aññesampīti mayhaṃ tāva esa paṭiccasamuppādo uttānako hutvā upaṭṭhāti kiṃ nu kho aññesampi evaṃ uttānako hutvā upaṭṭhātīti mā evaṃ avaca mayāva dinnanaye catusaccakammaṭṭhānavidhimhi ṭhatvā

oḷārikanti  vatthuvītikkamasamatthatāvasena thūlaṃ kāmaṃ kāmarāgapaṭighāyeva atthato kāmarāgapaṭighasaṃyojanāni kāmarāgapaṭighānusayā ca tathāpi aññoyeva saṃyojanaṭṭho bandhanabhāvato añño anusayanaṭṭho appahīnabhāvena santāne thāmagamananti katvā iti kiccavisesavisiṭṭhabhede gahetvā cattāro kileseti ca vuttaṃ eseva nayo itaresupi aṇusahagateti aṇusabhāvaṃ upagate tabbhāvattho hi ayaṃ sahagatasaddo nandirāgasahagatātiādīsu  viya
yathā uparimaggādhigamanavasena saccasampaṭivedho  paccayākārapaṭivedhavasena evaṃ sāvakabodhipaccekabodhisammāsambodhiadhigamanavasenapi saccasampaṭivedho paccayākārapaṭivedhavasenevāti dassetuṃ kasmā cātiādi vuttaṃ sabbathāvāti sabbappakāreneva kiñcipi pakāraṃ asesetvāti attho ye katābhinīhārānaṃ mahābodhisattānaṃ vīriyassa ukkaṭṭhamajjhimamudutāvasena bodhisambhārasambharaṇe kālabhedā icchitā te dassento cattāri aṭṭha soḷasa vā asaṅkhyeyyānīti āha svāyamattho cariyāpiṭakavaṇṇanāya gahetabbo sāvako padesañāṇeṭhitoti sāvako hutvā sekkhabhāvato tatthāpi padesañāṇe ṭhito buddhānaṃ kathāya taṃ tathāgato abhisametītiādikāya paccanīkaṃ hoti anaññasādhāraṇassa hi vasena buddhānaṃ sīhanādo na aññasādhāraṇassa
vāyamantassevāti iminā visesato ñāṇasambhārasambharaṇaṃ paññāpāramitāpūraṇaṃ vadati tassa ca sabbampi puññaṃ upanissayo
esa devamanussānaṃ sabbakāmadado nidhi
yaṃ yadevābhipatthenti sabbametena labbhatīti  
hi vuttaṃ tasmā mahābodhisattānaṃ sabbesampi puññasambhāro yāvadeva ñāṇasambhārattho sammāsambodhisamadhigamasamatthattāti āha paccayākāraṃ natthīti idāni paccayākārapaṭivedhasseva vā mahānubhāvatādassanamukhena paṭiccasamuppādasseva paramagambhīrataṃ dassetuṃ avijjātiādi vuttaṃ navahi ākārehīti uppādādīhi navahi ākārehi avijjā hi saṅkhārānaṃ uppādo hutvā paccayo hoti pavattaṃ hutvā nimittaṃ āyūhanaṃ saṃyogo palibodho samudayo hetu paccayo hutvā paccayo hoti evaṃ saṅkhārādayo viññāṇādīnaṃ vuttañhetaṃ paṭisambhidāmagge kathaṃ  paccayapariggahe paññā dhammaṭṭhitiñāṇaṃ avijjā saṅkhārānaṃ uppādaṭṭhiti ca pavattaṭṭhiti ca nimittaṭṭhiti ca āyūhanaṭṭhiti ca saññogaṭṭhiti ca palibodhaṭṭhiti ca samudayaṭṭhiti ca hetuṭṭhiti ca paccayaṭṭhiti ca imehi navahākārehi avijjāpaccayā saṅkhārā paccayasamuppannātiādi 
tattha navahākārehīti navahi paccayabhāvūpagamanākārehi uppajjati etasmā phalanti uppādo phaluppattiyā kāraṇabhāvo sati ca avijjāya saṅkhārā uppajjanti nāsati tasmā avijjā saṅkhārānaṃ uppādo hutvā paccayo hoti tathā avijjāya sati saṅkhārā pavattanti nīyanti ca yathā ca bhavādīsu khipanti evaṃ tesaṃ avijjā paccayo hoti tathā āyūhanti phaluppattiyā ghaṭenti saṃyujjanti attano phalena yasmiṃ santāne sayaṃ uppannā taṃ palibundhanti paccayantarasamavāye udayanti uppajjanti hinoti ca saṅkhārānaṃ kāraṇabhāvaṃ gacchati paṭicca avijjaṃ saṅkhārā ayanti pavattantīti evaṃ avijjāya saṅkhārānaṃ kāraṇabhāvūpagamanavisesā uppādādayo veditabbā tattha tathā saṅkhārādīnaṃ viññāṇādīsu uppādaṭṭhitiādīsupi tiṭṭhati etenāti ṭhiti kāraṇaṃ uppādo eva ṭhiti uppādaṭṭhiti eseva nayo sesesupi paccayo hotīti idaṃ idha lokanāthena tadā paccayapariggahassa āraddhabhāvadassanaṃ so ca ārambho ñāyāruḷho yathā ca purimehi mahābodhisattehi bodhimūle pavattito tatheva ca pavattitoti acchariyavegābhihatā dasasahassilokadhātu saṅkampi sampakampīti dassento diṭṭhamattevātiādimāha
etassa dhammassāti etassa paṭiccasamuppādasaññitassa  dhammassa so pana yasmā atthato hetupabhavānaṃ hetu tenāha etassa paccayadhammassāti jātiādīnaṃ jarāmaraṇādipaccayatāyāti attho nāmarūpaparicchedo tassa ca paccayapariggaho na paṭhamābhinivesamattena hoti  atha kho tattha aparāparaṃ ñāṇuppattisaññitena anu anu bujjhanena tadubhayābhāvaṃ pana dassento ñātapariññāvasena ananubujjhanāti āha niccasaññādīnaṃ pajahanavasena vattamānā vipassanā dhamme ca paṭivijjhantī eva nāma hoti paṭipakkhavikkhambhanena tikkhavisadabhāvāpattito tadadhiṭṭhānabhūtā ca tīraṇapariññā ariyamaggo ca pariññāpahānābhisamayavasena pavattiyā tīraṇapahānapariññāsaṅgaho cāti tadubhayapaṭivedhābhāvaṃ dassento tīraṇa appaṭivijjhanāti āha tantaṃ vuccati vatthavīnanatthaṃ tantavāyehi daṇḍake āsañjitvā pasāritasuttapaṭṭī tanīyatīti katvā taṃ pana suttasantānākulatāya nidassanabhāvena ākulameva gahitanti āha tantaṃ viya ākulakajātāti saṅkhepato vuttamatthaṃ vitthārato dassetuṃ yathā nāmātiādi vuttaṃ samānetunti pubbena paraṃ samaṃ katvā ānetuṃ avisamaṃ ujuṃ kātunti attho tantameva vā ākulaṃ tantākulaṃ tantākulaṃ viya jātā bhūtāti tantākulajātā majjhimaṃ paṭipadaṃ anupagantvā antadvayapatanena paccayākāre khalitā ākulā byākulā honti teneva antadvayapatanena taṃtaṃdiṭṭhigāhavasena paribbhamantā ujukaṃ dhammaṭṭhiti kathaṃ paṭipajjituṃ na jānanti tenāha na sakkonti taṃ paccayākāraṃ ujuṃ kātunti dve bodhisatteti paccekabodhisattamahābodhisatte attano dhammatāyāti attano sabhāvena paropadesena vināti attho tattha tattha guḷakajātanti tasmiṃ tasmiṃ ṭhāne jātaguḷakampi gaṇṭhīti suttagaṇṭhi tato eva gaṇṭhibaddhaṃ baddhagaṇṭhikaṃ paccayesu pakkhalitvāti aniccadukkhānattādisabhāvesu paccayadhammesu niccādiggāhavasena pakkhalitvā paccaye ujuṃ kātuṃ asakkontāti tasseva niccādiggāhassa avissajjanato paccayadhammanimittaṃ attano dassanaṃ ujuṃ kātuṃ asakkontā idaṃsaccābhinivesakāyaganthavasena gaṇṭhikajātā hontīti āha dvāsaṭṭhi gaṇṭhibaddhāti ye hi keci samaṇā vā brāhmaṇā vā sassatadiṭṭhiādidiṭṭhiyo nissitā allīnā
vinanato  kulāti itthiliṅgavasena laddhanāmassa tantavāyassa gaṇṭhikaṃ nāma ākulabhāvena aggato vā mūlato vā duviññeyyāyeva khalitatantasuttanti āha kulāgaṇṭhikaṃ vuccati pesakārakañjiyasuttanti sakuṇikāti kulāvakasakuṇikā sā hi rukkhasākhāsu olambanakulāvakā  hoti tañhi sā kulāvakaṃ tato tato tiṇahīrādike ānetvā tathā vinandhati yathā tesaṃ pesakārakañjiyasuttaṃ viya aggena vā aggaṃ mūlena vā mūlaṃ samānetuṃ vivecetuṃ vā na sakkā tenāha yathā hītiādi tadubhayampīti kulāgaṇṭhikanti vuttaṃ kañjiyasuttaṃ kulāvakañca purimanayenevāti evameva sattātiādinā pubbe vuttanayeneva
kāmaṃ muñjapabbajatiṇāni yathājātānipi dīghabhāvena patitvā araññaṭṭhāne aññamaññaṃ vinandhitvā ākulabyākulāni hutvā tiṭṭhanti tāni pana na tathā  dubbiveciyāni yathā rajjubhūtānīti dassetuṃ yathā tānītiādi vuttaṃ sesamettha heṭṭhā vuttanayameva
apāyāti avaḍḍhitā sukhena sukhahetunā vā virahitāti attho dukkhassa gatibhāvatoti āpāyikassa dukkhassa pavattiṭṭhānabhāvato sukhasamussayatoti abbhudayato vinipatitattāti virūpaṃ nipatitattā yathā tenattabhāvena sukhasamussayo na hoti evaṃ nipatitattā itaroti saṃsāro nanu apāyantiādinā vuttopi saṃsāro evāti saccametaṃ nirayādīnaṃ pana adhimattadukkhabhāvadassanatthaṃ apāyādiggahaṇaṃ gobalībaddañāyenāyamattho veditabbo khandhānañca paṭipāṭīti pañcannaṃ khandhānaṃ hetuphalabhāvena aparāparaṃ pavatti abbocchinnaṃ vattamānāti avicchedena pavattamānā taṃ sabbampīti taṃ apāyantiādinā vuttaṃ sabbaṃ apāyadukkhañceva vaṭṭadukkhañca mahāsamudde vātukkhittanāvā viyāti idaṃ paribbhamaṭṭhānassa mahantadassanatthañceva paribbhamanassa anavaṭṭhitatādassanatthañca upamāya yantesu yuttagoṇo viyāti idaṃ pana avasabhāvadassanatthañceva duppamokkhabhāvadassanatthañcāti veditabbaṃ

iminā tāvāti ettha tāvasaddo kamattho tena tantākulakajātāti padassa anusandhi parato āvibhavissatīti dīpeti atthi idappaccayāti ettha ayaṃ paccayoti idappaccayo tasmā idappaccayā imasmā paccayāti attho idaṃ vuttaṃ hoti  imasmā nāma paccayā jarāmaraṇanti  evaṃ vattabbo atthi nu kho jarāmaraṇassa paccayoti tenāha atthi nu kho bhaveyyāti ettha hi kiṃ paccayā jarāmaraṇaṃ jātipaccayā jarāmaraṇanti upari jātisaddapaccayasaddasamānādhikaraṇena  kiṃsaddena idaṃsaddassa samānādhikaraṇatādassanato kammadhārayasamāsatā idappaccayasaddassa yujjati na hettha imassa paccayā idappaccayāti jarāmaraṇassa aññassa vā paccayato jarāmaraṇasambhavapucchā sambhavati viññātabhāvato asambhavato ca jarāmaraṇassa pana paccayapucchā sambhavati paccayasaddasamānādhikaraṇatāyañca idaṃsaddassa imasmā paccayāti paccayapucchā yujjati
sā pana samānādhikaraṇatā yadipi aññapadatthasamāsepi labbhati aññapadatthavacanicchābhāvato panettha kammadhārayasamāso veditabbo sāmivacanasamāsapakkhe pana nattheva samānādhikaraṇatāsambhavoti nanu ca idappaccayatā paṭiccasamuppādoti ettha idappaccayasaddo sāmivacanasamāso icchitoti saccaṃ icchito ujukameva tattha paṭiccasamuppādavacanicchāti katvā idha pana kevalaṃ jarāmaraṇassa paccayaparipucchā adhippetā tasmā yathā tattha idaṃsaddassa paṭiccasamuppādavisesanatā idha ca pucchitabbapaccayatthatā sambhavati tathā tattha idha ca samāsakappanā veditabbā kasmā pana tattha kammadhārayasamāso na icchitoti hetuppabhavānaṃ hetu paṭiccasamuppādoti imassa atthassa kammadhārayasamāse asambhavatoti imassa attano paccayānurūpassa anurūpo paccayo idappaccayoti etassa ca atthassa icchitattā yo panettha idaṃsaddena gahito attho so atthi idappaccayā jarāmaraṇanti jarāmaraṇaggahaṇeneva gahitoti idaṃsaddo paṭiccasamuppādato pariccajanato aññassa asambhavato paccaye  avatiṭṭhati tenettha kammadhārayasamāso tattha pana idaṃsaddassa tato pariccajanakāraṇaṃ natthīti sāmivacanasamāso eva icchito aṭṭhakathāyaṃpana yasmā jarāmaraṇādīnaṃ paccayapucchāmukhenāyaṃ paṭiccasamuppādadesanā āraddhā paṭiccasamuppādo ca nāma atthato hetuppabhavānaṃ hetūti vutto vāyamattho tasmā imassa jarāmaraṇassa paccayoti evamatthavaṇṇanā katā
paṇḍitenāti ekaṃsabyākaraṇīyādipañhāvisesajānanasamatthāya paññāya samannāgatena tameva hissa paṇḍiccaṃ dassetuṃ yathātiādi vuttaṃ  yādisassa jīvassa diṭṭhigatiko sarīrato anaññattaṃ pucchati taṃ jīvaṃ taṃ sarīranti so evaṃ paramatthato nupalabbhati kathaṃ tassa vañjhātanayassa viya dīgharassatā sarīrato aññatā vā anaññatā vā byākātabbā siyā tasmāssa pañhassa ṭhapanīyatā veditabbā tuṇhībhāvo nāmesa pucchato anādaro vihesā  viya hotīti abyākatametanti pakārantaramāha evaṃ abyākaraṇakāraṇaṃ ñātukāmassa kathetabbaṃ hoti kathite ca jānantassa pamādopi evaṃ siyā kathanavidhi pana yādisassātiādinā dassito eva evaṃ appaṭipajjitvāti evaṃ ṭhapanīyapañhe viya tuṇhībhāvādiṃ anāpajjitvā eva appaṭipajjitvāti vacanaṃ nidassanamattametaṃ kiṃ sabbaṃ aniccanti vutte kiṃ saṅkhataṃ sandhāya pucchasi udāhu asaṅkhatanti paṭipucchitvā byākātabbaṃ hoti kiṃ khandhapañcakaṃ pariññeyyanti puṭṭhe atthi tattha pariññeyyaṃ atthi na pariññeyyanti vibhajja byākātabbaṃ hoti evaṃ appaṭipajjitvāti ca ayamettha attho icchitoti pubbe yassa paccayassa atthitāmattaṃ  coditanti atthitāmattaṃ vissajjitaṃ pucchāsabhāgena hi vissajjananti idāni tasseva sarūpapucchā karīyatīti puna kinti vuttaṃ idhāpi yathātiādi sabbaṃ ānetvā vattabbaṃ
esa nayo sabbapadesūti atidesavasena ussukkaṃ katvā nāmarūpapaccayātiādinā tattha apavādo āraddho yasmā dassetukāmo tasmā idaṃ vuttanti yojanā channaṃ vipākasamphassānaṃyeva gahaṇaṃ hoti viññāṇādi vedanāpariyosānā vipākavidhīti katvā anekesu suttapadesu  abhidhamme  ca yebhuyyena tesaṃyeva gahaṇassa niruḷhattā idhāti imasmiṃ sutte casaddo byatirekattho tenettha gahitampītiādinā vuccamānaṃyeva visesaṃ joteti paccayabhāvo nāma paccayuppannāpekkho tena vinā tassa asambhavato tasmā saḷāyatanappaccayāti saḷāyatanapaccayā phassoti iminā padenāti yojanā avayavena vā samudāyopalakkhaṇametaṃ saḷāyatanapaccayāti tasmā saḷāyatanapaccayā phassoti iminā padenāti vuttaṃ hoti gahitampīti chabbidhaṃ vipākaphassampi aggahitampīti avipākaphassampi kusalākusalakiriyāphassampi paccayuppannavisesaṃ dassetukāmoti  yojanā na cettha paccayuppannova upādinno icchito atha kho paccayopi upādinno icchitoti ajjhattikāyatanasseva saḷāyatanaggahaṇena gahaṇanti katvā vuttaṃ saḷāyatanato dassetukāmoti na hi phassassa cakkhādisaḷāyatanameva paccayo atha kho cakkhuñca paṭicca rūpe ca uppajjati cakkhuviññāṇaṃ tiṇṇaṃ saṅgati phassotiādi  vacanato rūpāyatanādirūpañca cakkhuviññāṇādināmañca paccayo tasmā imaṃ cakkhādisaḷāyatanato atirittaṃ  āvajjanādi viya sādhāraṇaṃ ahutvā tassa tassa phassassa sādhāraṇatāya aññaṃ visesapaccayaṃ pisaddena avisiṭṭhaṃ sādhāraṇapaccayaṃ pidassetukāmo bhagavā nāmarūpapaccayā  phassoti idaṃ vuttanti yojanā abhidhammabhājanīyepi imameva paccayaṃ sandhāya nāmarūpapaccayā phassoti vuttanti tadaṭṭhakathāyaṃ  paccayavisesadassanatthañceva mahānidānadesanāsaṅgahatthañcāti atthavaṇṇanā katā paccayānanti jātiādīnaṃ paccayadhammānaṃ nidānaṃ kathitanti jarāmaraṇādikassa nidānattaṃ kathitaṃ ekaṃsiko paccayabhāvo kathito tañhi tesaṃ paccayabhāve abyabhicārīti dassetuṃ iti kho panetantiādinā upari desanā pavattā nijjaṭeti nijjālake niggumbeti nikkhepe padadvayenāpi ākulābhāvameva dasseti tasmā anākulaṃ abyākulaṃ mahantaṃ paccayanidānamettha kathitanti mahānidānaṃ suttaṃ aññathābhāvassa abhāvato
tesaṃ tesaṃ paccayānanti tesaṃ tesaṃ jātiādīnaṃ paccayānaṃ yasmā paccayabhāvo nāma tehi tehi paccayehi anūnādhikeheva tassa tassa phalassa sambhavato tatho taccho tappakāro vā sāmaggiupagatesu paccayesu muhuttampi tatho nibbattanadhammānaṃ asambhavābhāvato avitatho avisaṃvādanako visaṃvādanākāravirahito aññadhammapaccayehi aññadhammānuppattito anaññathāti vuccati aññathābhāvassa abhāvato tasmā tathaṃ avitathaṃ anaññathaṃ paccayabhāvaṃ dassetunti vuttaṃ pariyāyati  attano phalaṃ pariggahetvā vattatīti pariyāyo hetūti āha pariyāyenāti kāraṇenāti sabbena sabbanti devattādinā  sabbabhāvena sabbā jāti sabbathā sabbanti tatthāpi cātumahārājikādisabbākārena sabbā nipātadvayametaṃ nipātañca abyayaṃ tañca sabbaliṅgavibhattivacanesu ekākārameva hotīti pāḷiyaṃ sabbena sabbaṃ sabbathā sabbanti vuttaṃ atthavacane pana tassa tassa jātisaddāpekkhāya itthiatthavuttitaṃ dassetuṃ sabbākārena sabbātiādi vuttaṃ imināva nayenāti iminā jātivāre vutteneva nayena devādīsūti ādisaddena gandhabbayakkhādike pāḷiyaṃ  āgate tadantarabhede ca saṅgaṇhāti
idha nikkhittaatthavibhajanattheti imasmiṃ kassaci kimhicīti aniyamato uddesavasena vuttatthassa niddisanatthe jotetabbe nipāto tadatthajotanaṃ nipātapadanti attho tassāti tassa padassa teti dhammadesanāya sampadānabhūtaṃ theraṃ vadati seyyathidanti vā te katameti ceti attho ye hi kassacīti kimhicīti ca aniyamato vutto attho te katameti kathetukamyatāpucchā hesā devabhāvāyāti devabhāvatthaṃ khandhajātīti khandhapātubhāvo yathā khandhesu uppannesu devāti samaññā hoti tathā tesaṃ uppādoti attho tenāha yāyāti āha sabbapadesūti gandhabbānaṃ gandhabbatthāyātiādīsu sabbesu jātiniddesapadesu  bhavādipadesu ca yena hi nayena sace hi jātīti ayamatthayojanā katā jātiniddesapadesova bhavotiādinā bhavādipadesupi so kātabboti devāti upapattidevā cātumahārājikato paṭṭhāya yāva bhavaggā dibbanti kāmaguṇādīhi kīḷanti laḷanti viharanti jotantīti katvā gandhaṃ abbanti paribhuñjantīti gandhabbā dhataraṭṭhassa  mahārājassa parivārabhūtā yajanti vessavaṇasakkādike pūjentīti yakkhā tena tena vā paṇidhikammādinā yajitabbā pūjetabbāti yakkhā vessavaṇassa mahārājassa parivārabhūtā aṭṭhakathāyaṃ pana amanussāti avisesena vuttaṃ bhūtāti kumbhaṇḍā virūḷhakassa mahārājassa parivārabhūtā aṭṭhakathāyaṃ pana ye keci nibbattasattāti avisesena vuttaṃ aṭṭhipakkhā bhamaratuppaḷādayo cammapakkhā jatusiṅgālādayo lomapakkhā haṃsamorādayo sarīsapā ahivicchikasatapadiādayo
tesaṃtesanti idaṃ na yevāpanakaniddeso viya avuttasaṅgahatthaṃ vacanaṃ atha kho ayevāpanakaniddeso viya vuttasaṅgahatthanti ādisaddeneva ca āmeḍitattho saṅgayhatīti āha tesaṃ tesaṃ devagandhabbādīnanti tadattāyāti taṃbhāvāya yathārūpesu khandhesu pavattamānesu devā gandhabbāti lokasamaññā hoti tathārūpatāyāti attho tenāha devagandhabbādibhāvāyāti nirodho vigamoti ca paṭiladdhattālābhassa bhāvo vuccati idha pana accantābhāvo adhippeto sabbaso jātiyā asatīti avatvā jātinirodhāti vuttattāti āha abhāvāti atthoti
phalatthāya hinotīti yathā phalaṃ tato nibbattati evaṃ hinoti pavattati tassa hetubhāvaṃ upagacchatīti attho idaṃ gaṇhatha nanti idaṃ me phalaṃ gaṇhatha nanti evaṃ appeti viya niyyāteti viya esa nayoti avisesaṃ atidisitvā visesamattassa atthaṃ dassetuṃ apicātiādi vuttaṃ nanu cāyaṃ jāti parinipphannā saṅkhatabhāvā ca na hoti vikārabhāvato tathā jarāmaraṇaṃ tassa kathaṃ sā hetu hotīti codanaṃ sandhāyāha jarāmaraṇassa hītiādi tabbhāve bhāvo tadabhāve ca abhāvo jarāmaraṇassa jātiyā upanissayatā
okāsapariggahoti pavattiṭṭhānapariggaho upapattibhave yujjati upapattikkhandhānaṃ yathāvuttaṭṭhānato aññattha anuppajjanato idha panāti imasmiṃ sutte kāmabhavotiādinā āgate imasmiṃ ṭhāne kammabhave yujjati kāmabhavādijotanā visesato tassa jātiyā paccayabhāvatoti tenāha so hi jātiyā upanissayakoṭiyāva paccayoti nanu ca upapattibhavopi  jātiyā upanissayavasena paccayo hotīti saccaṃ hoti so pana na tathā padhānabhūto kammabhavo pana padhānabhūto paccayo janakabhāvatoti so hi jātiyātiādi vuttaṃ kāmabhavūpagaṃ kammaṃ kāmabhavo esa nayo rūpārūpabhavesupi okāsapariggahova katokimhicīti iminā sattapariggahassa katattā
tiṇṇampi kammabhavānanti kāmakammabhavādīnaṃ tiṇṇampi kammabhavānaṃ tiṇṇañca upapattibhavānanti kāmupapattibhavādīnaṃ tiṇṇañca upapattibhavānaṃ tathāsesānipīti diṭṭhupādānādīni sesupādānānipi tiṇṇampi kammabhavānaṃ tiṇṇañca upapattibhavānaṃ paccayoti attho itīti evaṃ vuttanayena dvādasa kammabhavā dvādasa upapattibhavāti catuvīsatibhavā veditabbā yasmā kammabhavassa paccayabhāvamukheneva upādānaṃ upapattibhavassa paccayo nāma hoti na aññathā tasmā upādānaṃ kammabhavassa ujukameva paccayabhāvoti āha nippariyāyenettha dvādasa kammabhavā labbhantīti tesanti kammabhavānaṃ sahajātakoṭiyāti akusalassa kammabhavassa sahajātaṃ upādānaṃ sahajātakoṭiyā itaraṃ anantarūpanissayādivasena upanissayakoṭiyā kusalassa kammabhavassa pana  upanissayakoṭiyāva paccayo ettha ca yathā aññamaññanissayasampayuttaatthiavigatādipaccayānaṃ sahajātapaccayena ekasaṅgahataṃ dassetuṃ sahajātakoṭiyāti vuttaṃ evaṃ ārammaṇūpanissayaanantarūpanissayapakatūpanissayānaṃ ekajjhaṃ gahaṇavasena upanissayakoṭiyāti vuttanti daṭṭhabbaṃ
upādānassāti ettha kāmupādānassa taṇhā upanissayakoṭiyāva paccayo sesupādānānaṃ sahajātakoṭiyāpi upanissayakoṭiyāpi viññāṇādi ca vedanāpariyosānā vipākavidhīti katvā
yadidaṃ vedanāti ettha vipākavedanāti tameva tāva upanissayakoṭiyā paccayo itarakoṭiyā asambhavato aññāti kusalākusalakiriyavedanā aññathāpīti sahajātakoṭiyāpi
ettāvatāti jarāmaraṇādīnaṃ paccayaparamparādassanavasena pavattāya ettakāya desanāya purimataṇhanti purimabhavasiddhaṃ taṇhaṃ esa paccayo taṇhāya yadidaṃ vedanāti vatvā tadanantaraṃ phassapaccayā vedanāti iti kho panetaṃ vuttantiādinā vedanāya paccayabhūtassa phassassa uddharaṇaṃ aññesu suttesu āgatanayena paṭiccasamuppādassa desanāmaggo  taṃ pana anotaritvā samudācārataṇhādassanamukheneva taṇhāmūlakadhamme desento āciṇṇadesanāmaggato okkamanto viya tañca desanaṃ passato appavattanti pasayha balakkārena desento viya ca hotīti āha idānītiādi dve taṇhāti idhādhippetataṇhā eva  dvidhā bhindanto āha esanataṇhāti bhogānaṃ pariyesanavasena pavattataṇhā esitataṇhāti pariyiṭṭhesu bhogesu uppajjamānataṇhā samudācārataṇhāyāti pariyuṭṭhānavasena pavattataṇhāya duvidhāpesā vedanaṃ paṭicca taṇhānāma vedanāpaccayā ca appaṭiladdhānaṃ bhogānaṃ paṭilābhāya pariyesanā laddhesu ca tesupātabyatāpattiādi hotīti
paritassanavasena pariyesati etāyāti pariyesanā āsayato payogato ca pariyesanā tathāpavatto cittuppādo tenāha taṇhāya sati hotīti rūpādiārammaṇapaṭilābhoti savatthukānaṃ rūpādiārammaṇānaṃ gavesanavasena pavattiyaṃ pana apariyiṭṭhaṃyeva labbhati tampi atthato pariyesanāya laddhameva nāma tathārūpassa kammassa pubbekatattā eva labbhanato tenāha so hi pariyesanāya sati hotīti sukhavinicchayanti sukhaṃ visesato nicchinotīti sukhavinicchayo sukhaṃ sabhāvato samudayato atthaṅgamanato nissaraṇato ca yāthāvato jānitvā pavattañāṇaṃ taṃ sukhavinicchayaṃ jaññāti jāneyya subhasukhantiādikaṃ ārammaṇe abhūtākāraṃ vividhaṃ ninnabhāvena nicchinoti āropetīti vinicchayo assādānupassanataṇhādiṭṭhiyāpi evameva vinicchayabhāvo veditabbo imasmiṃ pana sutte vitakkoyeva āgatoti yojanā imasmiṃ pana sutteti sakkapañhasutte  tattha hi chando kho devānaṃ inda vitakkanidānoti āgataṃ idhāti imasmiṃ mahānidānasuttevitakkeneva vinicchinātīti etena vinicchīyati etenāti vinicchayoti vinicchayasaddassa karaṇasādhanamāha ettakantiādi vinicchayanākāradassanaṃ
chandanaṭṭhena chando evaṃ rañjanaṭṭhena rāgo svāyaṃ anāsevanatāya mando hutvā pavatto idhādhippetoti āha dubbalarāgassādhivacananti ajjhosānanti taṇhādiṭṭhivasena abhinivisanaṃ mayhaṃ  idanti hi taṇhāgāho yebhuyyena attaggāhasannissayova hoti tenāha ahaṃ mamanti balavasanniṭṭhānanti ca tesaṃ gāhānaṃ thirabhāvappattimāha taṇhādiṭṭhivasena pariggahakaraṇanti ahaṃ mamanti balavasanniṭṭhānavasena abhiniviṭṭhassa  attattaniyaggāhavatthuno aññāsādhāraṇaṃ viya katvā pariggahetvā ṭhānaṃ tathāpavatto lobhasahagatacittuppādo attanā pariggahitassa vatthuno yassa vasena parehi sādhāraṇabhāvassa asahamāno  hoti puggalo so dhammo asahanatā evaṃ vacanatthaṃ vadanti niruttinayena saddalakkhaṇe pana yassa dhammassa vasena macchariyayogato puggalo maccharo tassa bhāvo kammaṃ vā macchariyaṃ macchero dhammo macchariyassa balavabhāvato ādarena rakkhaṇaṃ ārakkhoti āha dvāra suṭṭhu rakkhaṇanti attano phalaṃ karotīti karaṇaṃ yaṃ kiñci kāraṇaṃ adhikaṃ karaṇanti adhikaraṇaṃ visesakāraṇaṃ visesakāraṇañca bhogānaṃ ārakkhadaṇḍādānādianatthasambhavassāti vuttaṃ ārakkhādhikaraṇantiādi paranisedhanatthanti māraṇādinā paresaṃ vibādhanatthaṃ ādīyati etenāti ādānaṃ daṇḍassa ādānaṃ daṇḍādānaṃ abhibhavitvā paraviheṭhanacittuppādo satthādānepi eseva nayo hatthaparāmāsādivasena kāyena kātabbakalaho kāyakalaho mammaghaṭṭanādivasena vācāya kātabbakalaho vācākalaho virujjhanavasena virūpaṃ gaṇhāti etenāti viggaho viruddhaṃ vadati etenāti vivādo tuvaṃ tuvanti agāravavacanasahacaraṇato tuvaṃ tuvaṃ sabbete tathāpavattā dosasahagatacittuppādā veditabbā tenāha bhagavā aneke pāpakā akusalā dhammā sambhavantīti 
desanaṃ nivattesīti taṇhaṃ paṭicca pariyesanātiādinā anulomanayena pavattitaṃ desanaṃ paṭilomanayena  puna ārakkhādhikaraṇanti ārabhanto nivattesi pañcakāmaguṇikarāgavasenāti ārammaṇabhūtā pañca kāmaguṇā etassa atthīti pañcakāmaguṇiko tattha rañjanavasena abhiramaṇavasena pavattarāgo tassa vasena uppannā rañjanavasena taṇhāyanavasena pavattā rūpāditaṇhāva kāmesu taṇhāti kāmataṇhā bhavati atthi sabbakālaṃ tiṭṭhatīti pavattā bhavadiṭṭhi uttarapadalopena bhavo taṃsahagatā taṇhā bhavataṇhā vibhavati vinassati ucchijjatīti pavattā vibhavadiṭṭhi vibhavo uttarapadalopena taṃsahagatā taṇhā vibhavataṇhāti āha sassatadiṭṭhītiādi ime dve dhammāti  esa paccayo upādānassa yadidaṃ taṇhāti  evaṃ vuttā vaṭṭamūlataṇhā ca taṇhaṃ paṭicca pariyesanāti  evaṃ vuttā samudācārataṇhā cāti ime dve dhammā vaṭṭamūlasamudācāravasenāti vaṭṭamūlavasena ceva samudācāravasena ca dvīhi koṭṭhāsehīti dvīhi bhāgehi dvīhi avayavehi samosaranti nibbattanavasena samaṃ vattanti itoti samosaraṇaṃ paccayo ekaṃ samosaraṇaṃ etāsanti ekasamosaraṇā kena pana ekasamosaraṇāti āha vedanāyāti dvepi hi taṇhā vedanāpaccayā evāti tenāha vedanāpaccayena ekapaccayāti tato tato osaritvā āgantvā samavasanaṭṭhānaṃ osaraṇa samosaraṇaṃ vedanāya  samaṃ saha ekasmiṃ ārammaṇe osaraṇakapavattanakā vedanā samosaraṇāti āha idaṃ sahajātasamosaraṇaṃ nāmāti
sabbeti uppattidvāravasena bhinditvā vuttā savipākaphassā eva viññāṇādi vedanāpariyosānā vipākavithīti  katvā paṭiccasamuppādakathā nāma vaṭṭakathāti āha ṭhapetvā cattāro lokuttaravipākaphasseti bahudhāti bahuppakārena ayañhi pañcadvāre cakkhupasādādivatthukānaṃ pañcannaṃ vedanānaṃ cakkhusamphassādiko phasso sahajātaaññamaññanissayavipākaāhārasampayuttaatthiavigatavasena aṭṭhadhā paccayo hoti sesānaṃ pana ekekasmiṃ dvāre sampaṭicchanasantīraṇatadārammaṇavasena pavattānaṃ kāmāvacaravipākavedanānaṃ cakkhusamphassādiko phasso upanissayavasena ekadhāva paccayo hoti manodvārepi tadārammaṇavasena pavattānaṃ kāmāvacaravipākavedanānaṃ sahajātamanosamphasso tatheva aṭṭhadhā paccayo hoti tathā paṭisandhibhavaṅgacutivasena pavattānaṃ tebhūmakavipākavedanānaṃ yā pana tā manodvāre tadārammaṇavasena pavattā kāmāvacaravedanā tāsaṃ manodvārāvajjanasampayutto manosamphasso upanissayavasena ekadhāva paccayo hotīti evaṃ phasso bahudhā vedanāya paccayo hotīti veditabbaṃ
vedanādīnanti vedanāsaññāsaṅkhāraviññāṇānaṃ asadisabhāvāti anubhavanasañjānanābhisaṅkharaṇavijānanabhāvā te hi aññamaññavidhurena vedayitādirūpena ākiriyanti paññāyantīti ākārāti vuccanti teyevāti  vedanādīnaṃ te eva vedayitādiākārā sādhukaṃ dassiyamānāti sakkaccaṃ paccakkhato viya pakāsiyamānā taṃ taṃ līnamatthaṃ gamentīti arūpaṭṭho ārammaṇābhimukhanamanaṭṭhoti evamādikaṃ taṃ taṃ līnaṃ apākaṭamatthaṃ gamenti ñāpentīti liṅgāni tassa tassa sañjānanahetutoti tassa tassa arūpaṭṭhādikassa sallakkhaṇassa kāraṇattā nimīyanti anumīyanti etehīti nimittāni tathā tathā arūpabhāvādippakārena vedayitādippakārena ca uddisitabbato kathetabbato uddesā tasmāti asadisabhāvātiādinā vuttamevatthaṃ kāraṇabhāvena paccāmasati yasmā vedanādīnaṃ aññamaññaasadisabhāvā yathāvuttenatthena ākārādayo tasmā ayaṃ idāni vuccamāno ettha pāḷipade attho
nāmasamūhassāti ārammaṇābhimukhaṃ namanaṭṭhena nāmanti laddhasamaññassa  vedanādicatukkhandhasaṅkhātassa arūpadhammapuñjassa paññattīti nāmakāyo arūpakalāpo arūpino  khandhātiādikā paññāpanā hoti cetanāpadhānattā saṅkhārakkhandhadhammānaṃ saṅkhārānaṃ cetanākāretiādi vuttaṃ tathā hi suttantabhājanīye saṅkhārakkhandhavibhajane yā cetanā sañcetanā sañcetayitattanti  cetanāva niddiṭṭhā asatīti asantesu vacanavipallāsena hi evaṃ vuttaṃ cattāro khandhe vatthuṃ katvāti vedanā saññā cittaṃ cetanādayoti ime catukkhandhasaññite nissayapaccayabhūte dhamme vatthuṃ katvā ayañca nayo pañcadvārepi sambhavatīti manodvāreti visesitaṃ adhivacanasamphassavevacanoti adhivacanamukhena paññattimukhena gahetabbattā adhivacanasamphassoti laddhanāmo soti manosamphasso pañcavokāre ca hadayavatthuṃ nissāya labbhanato rūpakāye paññāyateva ayaṃ pana nayo idha na icchito vedanādipaṭikkhepavasena asambhavapariyāyassa jotitattāti pañcapasāde vatthuṃ katvā uppajjeyyāti attho vutto na hi vedanāsannissayena vinā pañcapasāde vatthuṃ katvā manosamphassassa sambhavo atthi uppattiṭṭhāne asati anuppattiṭṭhānato phalassa uppatti nāma kadācipi natthīti imamatthaṃ yathādhigatassa atthassa nidassanavasena dassento ambarukkhetiādimāha  rūpakāyatoti kevalaṃ rūpakāyato tassāti manosamphassassa
virodhipaccayasannipāte vibhūtatarā visadisuppatti tasmiṃ vā sati attano santāne vijjamānasseva visadisuppattihetubhāvo ruppanākāro so eva ruppanākāro vatthusappaṭighādikaṃ taṃ taṃ līnamatthaṃ gametīti liṅgaṃ tassa tassa sañjānanahetuto nimittaṃ tathā tathā uddisitabbato uddesoti evamettha ākārādayo atthato  veditabbā vatthārammaṇānaṃ aññamaññapaṭihananaṃ paṭigho tato paṭighato jāto paṭighasamphasso tenāha sappaṭighantiādi nāmakāyatoti kevalaṃ nāmakāyato tassāti paṭighasamphassassa sesaṃ paṭhamapañhe vuttanayameva
ubhayavasenāti nāmakāyo rūpakāyoti ubhayasannissayassa adhivacanasamphasso paṭighasamphassoti ubhayasamphassassa vasena
visuṃ visuṃ paccayaṃ dassetvāti byatirekamukhena paccekaṃ nāmakāyarūpakāyasaññitaṃ paccayaṃ dassetvā tesanti phassānaṃ avisesatoti visesaṃ akatvā sāmaññato dassetunti byatirekamukheneva dassetuṃ eseva hetūti esa chasupi dvāresu pavatto nāmarūpasaṅkhāto hetu yathārahaṃ dvinnampi phassānaṃ idāni taṃ yathārahaṃ pavattiṃ vibhajitvā dassetuṃ cakkhudvārādīsu hītiādi vuttaṃ
sampayuttakākhandhāti phassena sampayuttā vedanādayo khandhā āvajjanassāpi sampayuttakkhandhaggahaṇenevettha gahaṇaṃ daṭṭhabbaṃ tadavinābhāvato parato manosamphassepi eseva nayo pañcavidhopīti cakkhusamphassādivasena pañcavidhopi so phassoti paṭighasamphasso bahudhāti bahuppakārena tathā hi vipākanāmaṃ vipākassa anekabhedassa manosamphassassa sahajātaaññamaññanissayavipākasampayuttaatthiavigatavasena sattadhā paccayo hoti yaṃ panettha āhārakiccaṃ taṃ āhārapaccayavasena yaṃ indriyakiccaṃ taṃ indriyapaccayavasena paccayo hoti avipākaṃ pana nāmaṃ avipākassa manosamphassassa ṭhapetvā vipākapaccayaṃ itaresaṃ vasena paccayo hoti rūpaṃ pana cakkhāyatanādibhedaṃ cakkhusamphassādikassa pañcavidhassa phassassa nissayapurejātaindriyavippayuttaatthiavigatavasena  chadhā paccayo hoti rūpāyatanādibhedaṃ tassa pañcavidhassa ārammaṇapurejātaatthiavigatavasena catudhā paccayo hoti manosamphassassa pana tāni rūpāyatanādīni dhammārammaṇañca tathā ca ārammaṇapaccayamatteneva paccayo hoti vatthurūpaṃ pana manosamphassassa nissayapurejātavippayuttaatthiavigatavasena pañcadhā paccayo hoti evaṃ nāmarūpaṃ assa phassassa bahudhā paccayo hotīti veditabbaṃ
 paṭhamuppattiyaṃ viññāṇaṃ nāmarūpassa visesapaccayoti imamatthaṃ byatirekamukhena dassetuṃ pāḷiyaṃ mātukucchimhi na okkamissathātiādi vuttaṃ gabbhaseyyakapaṭisandhi hi bāhirato mātukucchiṃ okkamantassa viya hontīpi atthato yathāpaccayaṃ khandhānaṃ tattha paṭhamuppattiyeva tenāha pavisitvā na vattissathāti suddhanti kevalaṃ viññāṇena amissitaṃ virahitaṃ avasesanti idaṃ nāmāpekkhaṃ tasmā avasesaṃ nāmarūpanti imaṃ viññāṇaṃ ṭhapetvā avasesaṃ nāmarūpaṃ vāti attho paṭisandhivasena okkantanti paṭisandhiggahaṇavasena mātukucchiṃ okkamantassa vā paṭhamāvayavabhāvena otiṇṇaṃ vokkamissathāti santativicchedaṃ vināsaṃ upagamissatha taṃ pana maraṇaṃ nāma hotīti āha cutivasenāti assāti viññāṇassa tañca kho viññāṇasāmaññavasena vuttaṃ tenāha tasseva cittassa nirodhenāti paṭisandhicittasseva nirodhenāti attho tatoti paṭisandhicittato paṭisandhicittassa tato dutiyatatiyacittānaṃ vā nirodhena cuti na hotīti vuttamatthaṃ yuttito vibhāvetuṃ paṭisandhicittena hītiādi vuttaṃ etasmiṃ antareti etasmiṃ soḷasacittakkhaṇe kāle antarāyo natthīti ettha dārakassa tāva maraṇantarāyo mā hotu tadā cuticittassa asambhavato mātu pana kathaṃ tadā maraṇantarāyābhāvoti taṃ taṃ kālaṃ anatikkamitvā  tadantareyeva  cavanadhammāya gabbhaggahaṇasseva asambhavato tenāha ayañhi anokāso nāmāti cutiyāti adhippāyo
paṭisandhicittena saddhiṃ samuṭṭhitarūpānīti okkantikkhaṇe uppannakammajarūpāni vadati tāni hi nippariyāyato paṭisandhicittena saddhiṃ samuṭṭhitarūpāni nāma na utusamuṭṭhānāni paṭisandhicittassa uppādato pacchā samuṭṭhitattā cittajāhārajānaṃ  pana tadā asambhavo eva yāni paṭisandhicittena saddhiṃ samuṭṭhitarūpāni tāni tividhāni tassa uppādakkhaṇe samuṭṭhitāni ṭhitikkhaṇe samuṭṭhitāni bhaṅgakkhaṇe samuṭṭhitānīti tesu uppādakkhaṇe samuṭṭhitāni sattarasamassa bhavaṅgassa uppādakkhaṇe nirujjhanti ṭhitikkhaṇe samuṭṭhitāni ṭhitikkhaṇe nirujjhanti bhaṅgakkhaṇe samuṭṭhitāni bhaṅgakkhaṇe nirujjhanti tattha bhañjamāno dhammo bhañjamānassa dhammassa paccayo hotīti na sakkā vattuṃ uppāde pana ṭhitiyañca na na sakkāti sattarasamassa bhavaṅgassa uppādakkhaṇe ṭhitikkhaṇe ca dharantānaṃ vasena tassa paccayampi dātuṃ na sakkontīti vuttaṃ rūpakāyūpatthambhitasseva hi nāmakāyassa pañcavokāre pavattīti tehi rūpadhammehi tassa cittassa balavataraṃ sandhāyāha sattarasamassa pavatti pavattatīti paveṇī ghaṭiyatīti aṭṭhacattālīsakammajassa  rūpapaveṇī sambandhā hutvā pavattati paṭhamañhi paṭisandhicittaṃ tato yāva soḷasamaṃ bhavaṅgacittaṃ tesu ekekassa uppādaṭhitibhaṅgavasena tayo tayo khaṇā tattha ekekassa cittassa tīsu tīsu khaṇesu samatiṃsa samatiṃsa kammajarūpāni uppajjanti iti soḷasatikā aṭṭhacattālīsaṃ honti esa nayo tato paresupi taṃ sandhāya vuttaṃ aṭṭhacattālīsakammajassa rūpapaveṇī sambandhā hutvā pavattatīti sace pana na sakkontīti paṭisandhicittena saddhiṃ samuṭṭhitarūpāni sattarasamassa bhavaṅgassa paccayaṃ dātuṃ sace na sakkonti yadi hi paṭisandhicittato sattarasamaṃ cuticittaṃ siyā paṭisandhicittassa ṭhitibhaṅgakkhaṇesupi kammajarūpaṃ na uppajjeyya pageva bhavaṅgacittakkhaṇesu tathā sati nattheva tassa cittassa paccayalābhoti pavatti nappavattati paveṇī na ghaṭiyateva aññadatthu vicchijjati tenāha vokkamatitināma hotītiādi
itthattāyāti itthaṃpakāratāya yādiso gabbhaseyyakassa attabhāvo taṃ sandhāyetaṃ vuttaṃ tassa ca pañcakkhandhā anūnā eva hontīti āha evaṃ paripuṇṇapañcakkhandhabhāvāyāti upacchijjissathāti santānavicchedena vicchindeyya suddhaṃ nāmarūpamevāti viññāṇavirahitaṃ kevalaṃ nāmarūpameva avayavānaṃ pāripūri vuḍḍhi thirabhāvappatti virūḷhi mahallakabhāvappatti vepullaṃ tāni  ca yathākkamaṃ paṭhamādivayavasena hontīti vuttaṃ paṭhamavayavasenātiādi vāsaddo aniyamattho tena vassasahassadvayādīnaṃ saṅgaho daṭṭhabbo
viññāṇamevāti  niyamavacanaṃ ito bāhirakappitassa attano issarādīnañca paṭikkhepapadaṃ na avijjādiphassādipaṭikkhepapadaṃ paṭiyogīnivattanapadattā avadhāraṇassa tenāha eseva hetūtiādi ayañca nayo heṭṭhāpi sabbapadesu yathārahaṃ vattabbo idāni viññāṇameva nāmarūpassa padhānakāraṇanti imamatthaṃ opammavasena vibhāvetuṃ yathā hītiādi vuttaṃ paccekaṃ viya samuditassāpi nāmarūpassa viññāṇena vinā attakiccāsamatthataṃ dassetuṃ tvaṃ nāmarūpaṃ nāmāti ekajjhaṃ gahaṇaṃ purecāriketi pubbaṅgameva viññāṇañhi  sahajātadhammānaṃ pubbaṅgamaṃ tenāha bhagavā manopubbaṅgamā dhammāti  bahudhāti anekappakārena paccayo hoti 
kathaṃ vipākanāmassa hi paṭisandhiyaṃ aññaṃ vā viññāṇaṃ sahajātaaññamaññanissayavipākaāhāraindriyasampayuttaatthiavigatapaccayehi navadhā paccayo hoti vatthurūpassa paṭisandhiyaṃ sahajātaaññamaññanissayavipākaāhāraindriyavippayuttaatthiavigatapaccayehi navadhā paccayo hoti ṭhapetvā pana vatthurūpaṃ sesarūpassa imesu navasu aññamaññapaccayaṃ apanetvā sesehi aṭṭhahi paccayehi paccayo hoti abhisaṅkhāraviññāṇaṃ pana asaññasattarūpassa pañcavokāre vā kammajassa suttantikapariyāyato upanissayavasena ekadhāva paccayo hoti avasesañhi paṭhamabhavaṅgato pabhuti sabbampi viññāṇaṃ tassa nāmarūpassa yathārahaṃ paccayo hotīti veditabbaṃ ayamettha saṅkhepo vitthārato pana paccayanaye dassiyamāne sabbāpi mahāpakaraṇakathā ānetabbā hotīti na vitthāritā kathaṃ panetaṃ paccetabbaṃ paṭisandhināmarūpaṃ viññāṇapaccayā hotīti suttato yuttito ca pāḷiyañhi cittānuparivattino dhammātiādinā  nayena bahudhā vedanādīnaṃ viññāṇapaccayatā āgatā yuttito pana idha cittajena rūpena diṭṭhena adiṭṭhassāpi rūpassa viññāṇaṃ paccayo hotīti viññāyati cittehi pasanne appasanne vā tadanurūpāni rūpāni uppajjamānāni diṭṭhāni diṭṭhena ca adiṭṭhassa anumānaṃ hotīti iminā idha diṭṭhena cittajarūpena adiṭṭhassāpi paṭisandhirūpassa viññāṇaṃ paccayo hotīti paccetabbametaṃ  kammasamuṭṭhānassāpi hi rūpassa cittasamuṭṭhānassa viya viññāṇapaccayatā paṭṭhāne āgatāti
 idha samudayasaddo samudāyasaddo viya samūhapariyāyoti āha dukkharāsisambhavoti ekakoti asahāyo rājaparisārahito passeyyāma te rājabhāvaṃ amhehi vināti adhippāyo yathārahaṃ parisaṃ rañjetīti hi rājā atthatoti atthasiddhito avadantampi vadati viya hadayavatthunti imināva tannissayopi gahito vāti daṭṭhabbaṃ ānantariyabhāvato nissayanissayopi nissayo tveva vuccatīti paṭisandhiviññāṇaṃ nāma bhaveyyāsi netaṃ ṭhānaṃ vijjatīti attho tenāha passeyyāmātiādi bahudhāti anekadhā paccayo hoti kathaṃ nāmaṃ tāva paṭisandhiyaṃ sahajātaaññamaññanissayavipākasampayuttaatthiavigatapaccayehi sattadhā viññāṇassa paccayo hotīti kiñci panettha hetupaccayena kiñci āhārapaccayenāti evaṃ aññathāpi paccayo hoti avipākaṃ pana nāmaṃ yathāvuttesu paccayesu ṭhapetvā vipākapaccayaṃ itarehi chahi paccayehi paccayo hoti kiñci panettha hetupaccayena kiñci āhārapaccayenāti aññathāpi paccayo hoti tañca kho pavattiyaṃyeva na paṭisandhiyaṃ rūpato pana hadayavatthu paṭisandhiyaṃ viññāṇassa sahajātaaññamaññanissayavippayuttaatthi avigatapaccayehi chadhāva paccayo hoti pavattiyaṃ pana sahajātaaññamaññapaccayavajjitehi pañcahi purejātapaccayena saha teheva paccayehi paccayo hoti cakkhāyatanādibhedaṃ pana pañcavidhampi rūpaṃ yathākkamaṃ cakkhuviññāṇādibhedassa viññāṇassa nissayapurejātaindriyavippayuttaatthiavigatapaccayehi paccayo hotīti evaṃ nāmarūpaṃ viññāṇassa bahudhā paccayo hotīti veditabbaṃ
yvāyamanukkamena viññāṇassa nāmarūpaṃ paṭisandhināmarūpassa  ca viññāṇaṃ pati paccayabhāvo so kadāci viññāṇassa sātisayo kadāci nāmarūpassa kadāci ubhinnaṃ sadisoti tividhopi so ettāvatāti padena ekajjhaṃ gahitoti dassento viññāṇe pavattesūti vatvā puna yamidampi viññāṇaṃ nāmarūpasaññitānaṃ pañcannaṃ khandhānaṃ aññamaññanissayena pavattānaṃ ettakena sabbā saṃsāravaṭṭappavattīti imamatthaṃ dassento ettakena paṭisandhiyoti āha tattha ettakenāti ettakeneva na ito aññena kenaci kārakavedakasabhāvena attanā issarādinā vāti attho antogadhāvadhāraṇañhetaṃ padaṃ
vacanamattamevaadhikiccāti dāsādīsu sirivaḍḍhakādisaddā viya atathattā vacanamattameva adhikāraṃ katvā pavattassa tenāha atthaṃ adisvāti vohārassāti voharaṇamattassa pathoti pavattimaggo pavattiyā visayo yasmā saraṇakiriyāvasena puggalo satoti vuccati sampajānanakiriyāvasena sampajānoti tasmā vuttaṃ kāraṇāpadesavasenāti kāraṇaṃ  niddhāretvā utti niruttīti ekameva atthaṃ paṇḍitotiādinā pakārato ñāpanato paññattīti vadanti so eva hi paṇḍitoti ca byattoti ca medhāvīti ca paññāpīyatīti paṇḍiccappakārato pana paṇḍito veyyattiyappakārato byattoti paññāpīyatīti evaṃ pakārato paññāpanato paññatti yasmā idha adhivacananiruttipaññattipadāni samānatthāni sabbañca vacanaṃ adhivacanādibhāvaṃ bhajati tasmā kesuci vacanavisesesu visesena pavattehi adhivacanādisaddehi sabbāni vacanāni paññattiatthappakāsanasāmaññena vuttānīti iminā adhippāyena ayamatthayojanā katāti veditabbā
atha vā adhisaddo uparibhāve upari vacanaṃ adhivacanaṃ  kassa upari pakāsetabbassa atthassāti pākaṭo yamattho adhīnaṃ vā vacanaṃ adhivacanaṃ kena adhīnaṃ atthena tathā taṃtaṃatthappakāsena  nicchitaṃ niyataṃ vā vacanaṃ nirutti pathavīdhātupurisāditaṃtaṃpakārena ñāpanato paññattīti evaṃ adhivacanādipadānaṃ sabbavacanesu pavatti veditabbā aññathā sirivaḍḍhakadhanavaḍḍhakappakārānameva niruttitā paṇḍito viyattoti evaṃ pakārānameva ekameva atthaṃ tena tena pakārena ñāpentānaṃ paññattitā ca āpajjeyyāti evaṃ tīhipi nāmehi vuttassa vohārassa pavattimaggopi saha viññāṇena nāmarūpanti ettāvatāva icchitabbo tenāha itītiādi paññāya avacaritabbanti paññāya pavattitabbaṃ ñeyyanti attho tenāha jānitabbanti vaṭṭanti kilesavaṭṭaṃ kammavaṭṭaṃ vipākavaṭṭanti tividhampi vaṭṭaṃ vattatīti pavattati tayidaṃ jāyethātiādinā pañcahi padehi vuttassa atthassa nigamanavasena vuttaṃ ādisaddena itthītipurisātiādīnampi saṅgaho daṭṭhabbo nāmapaññattatthāyāti khandhādiphassādisattādiitthādināmassa paññāpanatthāya vatthupi ettāvatāva tenāha khandhapañcakampi ettāvatāva paññāyatīti ettāvatā ettakena saha viññāṇena nāmarūpappavattiyāti attho

 anusandhiyati  etenāti anusandhi heṭṭhā āgatadesanāya anusandhānavasena pavattā uparidesanā sā paṭhamapadassa dassitā idāni dutiyapadassa dassetabbāti tamatthaṃ dassento iti bhagavātiādimāha rūpinti rūpavantaṃ parittanti na vipulaṃ appakanti attho yasmā attā nāma koci paramatthato natthi kevalaṃ pana diṭṭhigatikānaṃ parikappitamattaṃ  tasmā yattha nesaṃ attasaññā yathā cassa rūpibhāvādiparikappanā hoti taṃ dassento yotiādimāha rūpiṃ parittanti attano upaṭṭhitakasiṇarūpavasena rūpiṃ tassa avaḍḍhitabhāvena parittaṃ paññapeti nīlakasiṇādivasena nānākasiṇalābhī tanti attānaṃ  anantanti kasiṇanimittassa appamāṇatāya paricchedassa anupaṭṭhānato antarahitaṃ ugghāṭetvāti bhāvanāya apanetvā nimittaphuṭṭhokāsanti tena kasiṇanimittena phuṭṭhappadesaṃ tesūti catūsu arūpakkhandhesu viññāṇamattamevāti viññāṇamayo attāti evaṃvādī
etarahīti sāvadhāraṇamidaṃ padanti tadatthaṃ dassento idānevāti vatvā avadhāraṇena nivattitamatthaṃ āha na ito paranti tattha tattheva sattā ucchijjantīti ucchedavādī tenāha ucchedavasenetaṃ vuttanti bhāvinti sabbaṃ sadā bhāviṃ avinassanakaṃ tenāha sassatavasenetaṃ vuttanti atathāsabhāvanti yathā paravādī vadanti na tathā sabhāvaṃ tathabhāvāyāti ucchedabhāvāya vā sassatabhāvāya vā aniyamavacanañhetaṃ vuttaṃ sāmaññajotanāvasena sampādessāmīti tathabhāvaṃ assa sampannaṃ katvā dassayissāmi patiṭṭhāpessāmīti attho tathā hi vakkhati sassatavādañca jānāpetvātiādi  imināti atathaṃ vā panātiādi vacanena anucchedasabhāvampi samānaṃ sassatavādino mativasenāti adhippāyo upakappessāmīti upecca samatthayissāmi
evaṃ samānanti evaṃ bhūtaṃ samānaṃ rūpakasiṇajjhānaṃ rūpaṃ uttarapadalopena adhigamanavasena taṃ etassa atthīti rūpīti āha rūpinti rūpakasiṇalābhinti parittattānudiṭṭhīti ettha rūpīsaddopiāvuttiādinayena ānetvā vattabbo rūpībhāvampi hi so diṭṭhigatiko parittabhāvaṃ viya  attano abhinivissa ṭhitoti arūpinti etthāpi eseva nayo pattapalāsabahulagacchasaṅkhepena ghanagahanajaṭāvitānā  nātidīghasantānā valli tabbiparītā latāti vadanti appahīnaṭṭhenāti maggena asamucchinnabhāvena kāraṇalābhe sati uppajjanārahatā anusayanaṭṭho
arūpakasiṇaṃ nāma kasiṇugghāṭiṃ ākāsaṃ na paricchinnākāsakasiṇaṃ ubhayampi arūpakasiṇamevāti keci arūpakkhandhagocaraṃ vāti vedanādayo arūpakkhandhā attāti abhinivesassa gocaro etassāti arūpakkhandhagocaro diṭṭhigatiko taṃ arūpakkhandhagocaraṃ vāsaddo vuttavikappattho saddayojanā pana arūpaṃ arūpakkhandhā gocarabhūtā etassa atthīti arūpī taṃ arūpiṃ lābhino cattāroti rūpakasiṇādilābhavasena taṃ taṃ diṭṭhivādaṃ sayameva parikappetvā  taṃ ādāya paggayha paññāpanakā cattāro diṭṭhigatikā tesaṃ antevāsikāti tesaṃ lābhīnaṃ vādaṃ paccakkhato paramparāya ca uggahetvā tatheva naṃ khamitvā rocetvā paññāpanakā cattāro takkikā cattāroti kasiṇajjhānassa alābhino kevalaṃ takkanavaseneva yathāvutte cattāro diṭṭhivāde sayameva abhinivissa paggayha ṭhitā cattāro tesaṃ antevāsikā pubbe vuttanayena veditabbā

āraddhavipassakopīti samparāyikavipassakopi tena balavavipassanāya ṭhitaṃ puggalaṃ dasseti na paññapeti eva abahussuto pīti adhippāyo tādiso hi vipassanāya ānubhāvo sāsanikopi jhānābhiññālābhī na paññapetīti na vattabboti so idha na uddhaṭo idāni nesaṃ apaññāpane kāraṇaṃ dasseti etesañhītiādinā icceva ñāṇaṃ hoti na viparītaggāho tassa kāraṇassa dūrasamussāritattā arūpakkhandhā icceva ñāṇaṃ hotīti yojanā

diṭṭhivasena samanupassitvā na ñāṇavasena sā ca samanupassanā atthato diṭṭhidassanavasena
vedanaṃ  attato samanupassatīti evaṃ  āgatā vedanākkhandhavatthukā sakkāyadiṭṭhi iṭṭhādibhedaṃ ārammaṇaṃ na paṭisaṃvedetīti appaṭisaṃvedanoti vedakabhāvapaṭikkhepamukhena sañjānanādibhāvopi paṭikkhitto hoti tadavinābhāvatoti āha iminā rūpakkhandhavatthukā sakkāyadiṭṭhi kathitāti attā me vediyatīti iminā appaṭisaṃvedanattaṃ paṭikkhipati tenāha nopi appaṭisaṃvedanoti vedanādhammoti pana iminā vedanā me attāti imaṃ vādaṃ paṭikkhipati vedanāsaṅkhāto dhammo etassa atthīti hi vedanādhammoti vedanāya samannāgatabhāvaṃ tassa paṭijānāti tenāha etassa ca vedanādhammo avippayuttasabhāvoti saññāsaṅkhāraviññāṇakkhandhavatthukā sakkāyadiṭṭhi kathitāti ānetvā sambandho vedanāsampayuttattā vediyatīti taṃsampayogato taṃkiccakatamāha yathā cetanāyogato cetano purisoti sabbesampi taṃ sārammaṇadhammānaṃ ārammaṇānubhavanaṃ labbhateva tañca kho ekadesato phuṭṭhatāmattato  vedanāya pana vissavitāya sāmibhāvena ārammaṇarasānubhavananti tassā vasena saññādayopi taṃsampayuttattā vediyatīti vuccanti tathā hi vuttaṃ aṭṭhasāliniyaṃ ārammaṇarasānubhavanaṭṭhānaṃ patvā sesasampayuttadhammā ekadesamattakameva anubhavantīti  rājasūdanidassanena vāyamattho tattha vibhāvito eva etassāti saññādikkhandhattayassa avippayuttasabhāvoti iminā avisaṃyogajanitaṃ kañci visesaṃ ṭhānaṃ dīpeti
tatthāti tesu vāresu tīsu diṭṭhigatikesūti vedanā me attāti appaṭisaṃvedano me attāti vedanādhammo me attāti ca evaṃvādesu  tīsu diṭṭhigatikesu tissannaṃ vedanānaṃ bhinnasabhāvattā sukhaṃ vedanaṃ attāti samanupassato dukkhaṃ adukkhamasukhaṃ vā vedanaṃ attāti samanupassanā na yuttā evaṃ sesadvaye pīti āha yo yo yaṃ yaṃ vedanaṃ attāti samanupassatīti
hutvā abhāvatoti iminā udayabbayavantatāya aniccāti dasseti tehi tehītiādinā anekakāraṇasaṅkhatattā saṅkhatāti taṃ taṃ paccayanti indriyaṃ ārammaṇaṃ viññāṇaṃ sukha vedanīyo phassoti  evaṃ ādikaṃ taṃ taṃ attano kāraṇaṃ paṭicca nissāya sammā sassatādibhāvassa ucchedādibhāvassa ca abhāvena ñāyena samakāraṇena sadisakāraṇena anurūpakāraṇena uppannā khayasabhāvāti khayadhammā vayasabhāvāti vayadhammā virajjanasabhāvāti virāgadhammā nirujjhanasabhāvāti nirodhadhammā catūhipi padehi vedanāya bhaṅgabhāvameva dasseti tenāha khayoti khayadhammātiādi vuttanti
vigatoti sabhāvavigamena vigato ekassevāti ekasseva diṭṭhigatikassa tīsupi kālesūti tissannaṃ vedanānaṃ pavattikālesu eso me attāti eso sukhavedanāsabhāvo dukkhaadukkhamasukhavedanāsabhāvo me attāti kiṃ pana hotī ekasseva bhinnasabhāvataṃ anummattako kathaṃ paccetīti adhippāyena pucchati itaro evampi tassa na hoti yevāti dassento kiṃ pana na bhavissatītiādimāha visesenāti sukhādivibhāgena sukhañca dukkhañcāti ettha casaddena adukkhamasukhaṃ saṅgaṇhāti sukhasaṅgahameva vā tena kataṃ santasukhumabhāvato avisesenāti avibhāgena vedanāsāmaññena vokiṇṇanti sukhādibhedena vomissakaṃ taṃ tividhampi vedanaṃ esa diṭṭhigatiko ekajjhaṃ gahetvā attāti samanupassati ekakkhaṇe ca bahūnaṃ vedanānaṃ uppādo āpajjati avisesena vedanāsabhāvattā attano hi tasmiṃ  sati sadā sabbavedanāpavattippasaṅgato diṭṭhigatiko agatiyā ekakkhaṇepi bahūnampi vedanānaṃ uppattiṃ paṭijāneyyāti tassa avasaraṃ adento na ekakkhaṇe bahūnaṃ vedanānaṃ uppatti atthīti āha paccakkhaviruddhametanti adhippāyo etena petaṃ nakkhamatīti etena viruddhattasādhanenapi sabbena sabbaṃ attano abhāvenapi paṇḍitānaṃ na ruccati etaṃ dassanaṃ dhīrā nakkhamantīti attho
 indriyabaddhepi rūpappabandhe vāyodhātuvipphāravasena kāci kiriyā nāma labbhatīti suddharūpakkhandhepi yattha kadāci vāyodhātuvipphāro labbhati tameva nidassanabhāvena gaṇhanto tālavaṇṭe vā vātapāne vāti āha vedanādhammesūti vedanādhammavantesu ahamasmīti iminā tayopi khandhe ekajjhaṃ gahetvā ahaṃkārassa uppajjanākāro vuttoti ayamahamasmīti pana iminā tattha ekaṃ ekaṃ gahetvā ahaṃkārassa uppajjanākāro vutto tenāha ekadhammopītiādi  tanti ahamasmīti ahaṃkāruppattiṃ sā hi catukkhandhanirodhena anupalabbhamānasannissayā sasavisāṇatikhiṇatā viya na bhaveyyāvāti
ettāvatāti kittāvatā ca ānandātiādinā tantākulakajātāti padassa anusandhidassanavasena pavattena ettakena desanādhammena kāmaṃ heṭṭhāpi vaṭṭakathāva kathitā idha pana diṭṭhigatikassa vaṭṭato sīsukkhipanāsamatthatāvibhāvanavasena micchādiṭṭhiyā mahāsāvajjabhāvadīpaniyakathā pakāsitāti taṃ dassento vaṭṭakathā kathitāti āha nanu vaṭṭamūlaṃ avijjā taṇhā tā anāmasitvā tato aññathā kasmā idha vaṭṭakathā kathitāti āha bhagavāhītiādi avijjāsīsenāti avijjaṃ uttamaṅgaṃ katvā avijjāmukhenāti attho koṭi na paññāyatīti asukassa nāma sammāsambuddhassa cakkavattino vā kāle avijjā uppannā na tato pubbe atthīti avijjāya ādi mariyādā appaṭihatassa mama sabbaññutaññāṇassāpi na paññāyati avijjamānattā evāti attho ayaṃ paccayo idappaccayo tasmā idappaccayā imasmā āsavādikāraṇāti attho bhavataṇhāyāti bhavasaṃyojanabhūtāya taṇhāya bhavadiṭṭhiyāti sassatadiṭṭhiyā tattha tattha upapajjantoti iminā ito ettha etto idhāti evaṃ apariyantaṃ aparāparuppattiṃ dasseti tenāha mahāsamuddetiādi
paccayākāramūḷhassāti bhūtakathanametaṃ na visesanaṃ sabbopi hi diṭṭhigatiko paccayākāramūḷho evāti vivaṭṭaṃ kathentoti vaṭṭato vinimuttattā vivaṭṭaṃ vimokkho taṃ kathento  kārakassāti satthuovādakārakassa sammāpaṭipajjantassāti attho tenāha satipaṭṭhānavihārinoti so hi vedanānupassanāya dhammānupassanāya ca sammāpaṭipattiyā neva vedanaṃ attānaṃ samanupassatītiādinā vattabbataṃ arahati tenāha evarūpo hītiādi sabbadhammesūti sabbesu tebhūmakadhammesu te hi sammasanīyā na aññanti vedanāya aññaṃ saññādidhammaṃ attānaṃ na samanupassatīti khandhalokādayoti rūpādidhammā eva vuccanti tesaṃ samūhoti dassetuṃ rūpādīsu dhammesūti vuttaṃ na upādiyati diṭṭhitaṇhāgāhavasena seyyohamasmītiādinā  pavattamānamaññanāpi  taṇhādiṭṭhimaññanā viya paritassanarūpā evāti āha taṇhādiṭṭhimānaparitassanāyapīti
sā evaṃ diṭṭhīti sā arahato evaṃpakārā diṭṭhīti yo vadeyya  tadakallaṃ taṃ na yuttanti attho evamassa diṭṭhīti etthāpi evaṃpakārā assa arahato diṭṭhītiādinā yojetabbaṃ evañhi satīti yo vadeyya hoti tathāgato paraṃ maraṇā itissa diṭṭhīti tassa ce vacanaṃ tathevāti attho arahā na kiñci jānātīti vuttaṃ bhaveyya jānato tathā diṭṭhiyā abhāvato tenevāti tathā vattumayuttattā eva catunnampi nayānanti hoti tathāgatotiādinā āgatānaṃ catunnaṃ vārānaṃ ādito tīsu vāresu saṅkhipitvā pariyosānavāre vitthāritattā avasāne taṃ kissa hetūtiādimāhāti vuttaṃ ādito tīsu vāresu tatheva desanā pavattā yathā pariyosānavāre pāḷi pana saṅkhittāti keci
vohāroti satto itthī purisotiādinā khandhāāyatanānītiādinā phasso vedanātiādinā ca vohāritabbavohāro tassa pana vohārassa pavattiṭṭhānaṃ nāma saṅkhepato ime evāti āha khandhā āyatanāni dhātuyoti yasmā nibbānaṃ pubbabhāge saṅkhārānaṃ nirodhabhāveneva paññāpiyati ca tasmā tassāpi khandhamukhena avacaritabbatā labbhatīti paññāya avacaritabbaṃ khandhapañcakanti vuttaṃ tenāha bhagavā imasmiṃyeva byāmamatte kaḷevare sasaññimhi samanake lokañca paññapemi lokasamudayañca lokanirodhañca lokanirodhagāminiñca paṭipadanti  paññāvacaranti vā tebhūmakadhammānametaṃ gahaṇanti khandhapañcakantveva vuttaṃ tasmā yāvatā paññāti etthāpi lokiyapaññāya eva gahaṇaṃ daṭṭhabbaṃ vaṭṭakathā hesāti tathā hi yāvatā vaṭṭaṃ vaṭṭati icceva vuttaṃ tenevāha tantākulakapadasseva anusandhi dassitoti yasmā bhagavā diṭṭhisīsenettha vaṭṭakathaṃ kathetvā yathānusandhināpi vaṭṭakathaṃ kathesi tasmā tantākulakapadassevaanusandhi dassitoti sāvadhāraṇaṃ katvā vuttaṃ paṭiccasamuppādakathā panettha yāvadeva tassa gambhīrabhāvavibhāvanatthāya vitthāritā vivaṭṭakathāpi samānā idha paccāmaṭṭhāti daṭṭhabbaṃ

gacchantogacchantoti samathapaṭipattiyaṃ suppatiṭṭhito hutvā vipassanāgamanena maggagamanena ca gacchanto gacchanto ubhohi bhāgehi muccanato ubhatobhāgavimutto nāma hoti so evaṃ asamanupassantoti vutto vipassanāyānikoti katvā yo ca na samanupassatīti vutto so yasmā gacchanto gacchanto paññāvimutto nāma hotīti vuttaṃ heṭṭhā vuttānanti kittāvatā ca ānanda attānaṃ na paññapento na paññāpetītiādinā  yato kho ānanda bhikkhu neva vedanaṃ attānaṃ samanupassatītiādinā  ca heṭṭhā pāḷiyaṃ āgatānaṃ dvinnaṃ puthujjanabhikkhūnaṃ nigamananti nissaraṇaṃ nāmanti paññāvimuttādināmaṃ
paṭisandhivasena vuttāti nānattakāyanānattasaññitāvisesavisiṭṭhapaṭisandhivasena vuttā satta viññāṇaṭṭhitiyo taṃtaṃsattanikāyaṃ pati nissayato hi nānattakāyāditā taṃpariyāpannapaṭisandhisamudāgatāti daṭṭhabbā tadabhinibbattakakammabhavassa tathā āyūhitattā catasso āgamissantīti rūpavedanāsaññāsaṅkhārakkhandhavasena catasso viññāṇaṭṭhitiyo āgamissanti rūpupāyaṃ vā āvuso viññāṇaṃ tiṭṭhamānaṃ tiṭṭhatītiādinā  viññāṇapatiṭṭhānassāti paṭisandhiviññāṇassa etarahi  patiṭṭhānakāraṇassa atthato vuttavisesavisiṭṭhā pañcavokāre rūpavedanāsaññāsaṅkhārakkhandhā catuvokāre vedanādayo tayo khandhā veditabbā sattāvāsabhāvaṃ upādāya dve ca āyatanānīti dve nivāsaṭṭhānānīti vuttaṃ nivāsaṭṭhānapariyāyopi āyatanasaddo hoti yathā devāyatanadvayanti sabbanti viññāṇaṭṭhiti āyatanadvayanti sakalaṃ tasmā gahitaṃ tattha ekameva aggahetvāti adhippāyo pariyādānaṃ anavasesaggahaṇaṃ na gacchati vaṭṭaṃ viññāṇaṭṭhitiāyatanadvayānaṃ aññamaññaantogadhattā
nidassanatthe nipāto tasmā seyyathāpi manussāti yathā manussāti vuttaṃ hoti viseso hotiyeva satipi bāhirassa kārakassa abhede ajjhattikassa bhinnattā nānattaṃ kāye etesaṃ nānatto  vā kāyo etesanti nānattakāyā iminā nayena sesapadesupi  attho veditabbo nesanti manussānaṃ nānattā saññā etesaṃ atthīti nānattasaññino sukhasamussayato vinipāto etesaṃ atthīti vinipātikā satipi devabhāve dibbasampattiyā abhāvato apāyesu vā gato natthi nipāto etesanti vinipātikā tenāha catuapāyavinimuttāti dhammapadanti satipaṭṭhānādidhammakoṭṭhāsaṃ vijāniyāti sutamayena tāva ñāṇena vijānitvā tadanusārena yonisomanasikāraṃ paribrūhanto sīlavisuddhiādikaṃ sammāpaṭipattiṃ api paṭipajjema  sā ca paṭipatti hitāya diṭṭhadhammikādisakalahitāya amhākaṃ siyā idāni tattha sīlapaṭipattiṃ tāva vibhāgena dassento pāṇesu cāti gāthamāha
brahmakāye paṭhamajjhānanibbatte brahmasamūhe brahmanikāye vā bhavāti brahmakāyikā mahābrahmuno parisāya bhavāti brahmapārisajjā tassa paricārakaṭṭhāne ṭhitattā mahābrahmuno purohitaṭṭhāne ṭhitāti brahmapurohitā āyuvaṇṇādīhi mahanto brahmānoti mahābrahmuno satipi tesaṃ tividhānampi paṭhamena jhānena abhinibbattabhāve jhānassa pana pavattibhedena ayaṃ visesoti dassetuṃ brahmapārisajjā panātiādi vuttaṃ parittenāti hīnena sā cassa hīnatā chandādīnaṃ hīnatāya veditabbā paṭiladdhamattaṃ vā hīnaṃ kappassāti asaṅkhyeyyakappassa hīnapaṇītānaṃ majjhe bhavattā majjhimena sā cassa majjhimatā chandādīnaṃ majjhimatāya veditabbā paṭilabhitvā nātisubhāvitaṃ vā majjhimaṃ upaḍḍhakappoti asaṅkhyeyyakappassa upaḍḍhakappo vipphārikataroti brahmapārisajjehi pamāṇato vipulataro sabhāvato uḷārataro ca hoti sabhāvenapi hi uḷāratarova taṃ panettha appamāṇaṃ tathā hi parittābhādīnaṃ parittasubhādīnañca kāye satipi sabhāvavematte ekattavaseneva vavatthāpīyatīti ekattakāyā tveva vuccanti paṇītenāti ukkaṭṭhena sā cassa ukkaṭṭhatā chandādīnaṃ ukkaṭṭhatāya veditabbā subhāvitaṃ vā sammadeva vasibhāvaṃ pāpitaṃ paṇītaṃ padhānabhāvaṃ nītanti katvā idhāpi kappo asaṅkhyeyyakappavaseneva veditabbo paripuṇṇassa mahākappassa asambhavato itīti evaṃ vuttappakārena teti brahmakāyikāti vuttā tividhāpi brahmāno saññāya ekattāti tihetukabhāvena saññāya ekattasabhāvattā  na hi tassā sampayuttadhammavasena aññopi koci bhedo atthi
evanti iminā nānattakāyaekattasaññinoti dasseti
daṇḍaukkāyāti daṇḍadīpikāya saratīti dhāvati viya vissaratīti vippakiṇṇā viya dhāvati  dve kappāti dve mahākappā ito paresupi eseva nayo idhāti imasmiṃ sutte ukkaṭṭhaparicchedavasena ābhassaraggahaṇeneva sabbepi te parittābhā appamāṇābhāpi gahitā
sobhanā pabhā subhā subhāya kiṇṇā subhākiṇṇāti vattabbe ākārassa rassattaṃ antimaṇakārassa hakārañca katvā subhakiṇhāti vuttā aṭṭhakathāyaṃpana niccalāya ekagghanāya pabhāya subhoti pariyāyavacananti subhena okiṇṇā vikiṇṇāti attho vutto etthāpi antimaṇakārassa hakārakaraṇaṃ icchitabbameva na chijjitvā chijjitvā pabhā gacchati ekagghanattā catutthaviññāṇaṭṭhitimeva bhajanti kāyassa saññāya ca ekarūpattā vipulasantasukhāyuvaṇṇādiphalattā vehapphalā etthāti viññāṇaṭṭhitiyaṃ
vivaṭṭapakkhe ṭhitā napunarāvattanato na sabbakālikāti vatvā tameva asabbakālikattaṃ vibhāvetuṃ kappasatasahassampītiādi vuttaṃ soḷasakappasahassaccayena uppannānaṃ suddhāvāsabrahmānaṃ parinibbāyanato aññesañca tattha anuppajjanato buddhasuññeloke suññaṃ taṃ ṭhānaṃ hoti tasmā suddhāvāsā na sabbakālikā khandhāvāraṭṭhānasadisā honti suddhāvāsabhūmiyo iminā suttena suddhāvāsānaṃ sattāvāsabhāvadīpaneneva viññāṇaṭṭhitibhāvo dīpito tasmā suddhāvāsāpi sattasu viññāṇaṭṭhitīsu catutthaviññāṇaṭṭhitiṃ navasu sattāvāsesu catutthasattāvāsaṃyeva bhajanti
sukhumattāti saṅkhārāvasesasukhumabhāvappattattā paribyattaviññāṇakiccābhāvato neva viññāṇaṃ sabbaso aviññāṇaṃ na hotīti nāviññāṇaṃ tasmā paripphuṭaviññāṇakiccavantīsu viññāṇaṭṭhitīsu avatvā
tañca viññāṇaṭṭhitinti paṭhamaṃ viññāṇaṭṭhitiṃ heṭṭhā vuttanayena sarūpato manussādivibhāgato saṅkhepato nāmañca rūpañcāti bhedato  ca pajānāti tassā samudayañcāti tassā paṭhamāya viññāṇaṭṭhitiyā pañcavīsatividhaṃ samudayañca pajānāti atthaṅgamepi eseva nayo assādetabbato assādato ca assādaṃ ayaṃ aniccādibhāvo ādīnavo chandarāgo vinīyati etena ettha vāti chandarāgavinayo saha maggena nibbānaṃ chandarāgappahānanti etthāpi eseva nayo mānadiṭṭhīnaṃ vasenāhanti vā taṇhāvasena mamanti vā abhinandanāpi mānassa paritassanā viya daṭṭhabbā sabbatthāti sabbesu sesesu aṭṭhasupi vāresu  tatthāti upari tīsu viññāṇaṭṭhitīsu dutiyāyatanesu tattha hi rūpaṃ natthi puna tatthāti paṭhamāyatane tattha hi eko rūpakkhandhova etthāti  ca tameva sandhāya vuttaṃ tattha hi rūpassa kammasamuṭṭhānattā āhāravasena yojanā na sambhavati
yato khoti ettha tosaddo dāsaddo viya kālavacano yato kho sāriputta bhikkhusaṅghotiādīsu  viyāti vuttaṃ yadā khoti aggahetvāti kañcipi saṅkhāraṃ etaṃ mamātiādinā aggahetvā paññāvimuttoti aṭṭhannaṃ vimokkhānaṃ anadhigatattā sātisayassa samādhibalassa abhāvato paññābaleneva vimutto tenāha aṭṭha vimokkhe asacchikatvā paññābalenevātiādi appavattinti āyatiṃ appavattiṃ katvā pajānanto vimuttoti vā paññāvimutto paṭhamajjhānaphassena vinā parijānanādippakārehi cattāri saccāni jānanto paṭivijjhanto tesaṃ kiccānaṃ matthakappattiyā niṭṭhitakiccatāya visesena muttoti vimutto so paññāvimutto sukkhavipassakoti samathabhāvanāsinehābhāvena sukkhā lūkhā asiniddhā vā vipassanā etassāti sukkhavipassako ṭhatvāti pādakakaraṇavasena ṭhatvā aññatarasminti ca aññataraaññatarasmiṃ ekekasminti attho evañhissa pañcavidhatā siyā na heva kho aṭṭha vimokkhe kāyena phusitvā viharatīti iminā sātisayassa samādhibalassa abhāvo dīpito paññāya cassa disvātiādinā sātisayassa paññābalassa bhāvo paññāya cassa disvā āsavā parikkhīṇā hontīti na āsavā paññāya passanti dassanakāraṇā pana parikkhīṇā disvā parikkhīṇāti vuttā dassanāyattaparikkhayattā eva hi dassanaṃ āsavānaṃ khayassa purimakiriyā hoti

ekassabhikkhunoti sattasu ariyapuggalesu ekassa bhikkhuno viññāṇaṭṭhitiādinā parijānanādivasappa vattaniggamanañca paññāvimuttanāmañca itarassāti ubhatobhāgavimuttassa ime sandhāya hi pubbe dvinnaṃ bhikkhūnanti vuttaṃ kenaṭṭhenāti kena sabhāvena sabhāvo hi ñāṇena yāthāvato araṇīyato ñātabbato atthoti vuccati so eva tthakārassa ṭṭhakāraṃ katvā aṭṭhoti vutto adhimuccanaṭṭhenāti adhikaṃ savisesaṃ muccanaṭṭhena etena satipi sabbassāpi rūpāvacarajjhānassa vikkhambhanavasena paṭipakkhato vimuttabhāve yena bhāvanāvisesena taṃ jhānaṃ sātisayaṃ paṭipakkhato vimuccitvā pavattati so bhāvanāviseso dīpito bhavati hi samānajātiyuttopi bhāvanāvisesena pavattiākāraviseso yathā taṃ saddhāvimuttatā diṭṭhippattassa tathā paccanīkadhammehi suṭṭhu vimuttatāya  evaṃ aniggahitabhāvena nirāsaṅkatāya abhirativasena suṭṭhu adhimuccanaṭṭhenapi vimokkho tenāha ārammaṇe cātiādi ayaṃ panatthoti ayaṃ adhimuccanaṭṭho pacchime vimokkhe nirodhe natthi kevalo vimuttaṭṭho eva tattha labbhati taṃ sayameva parato vakkhati
rūpīti yenāyaṃ sasantatipariyāpannena rūpena samannāgato taṃ yassa jhānassa hetubhāvena visiṭṭhaṃ rūpaṃ hoti yena visiṭṭhena rūpena rūpīti vucceyya rūpīsaddassa atisayatthadīpanato tadeva sasantatipariyāpannarūpavasena paṭiladdhaṃ jhānaṃ idha paramatthato rūpībhāvasādhakanti daṭṭhabbaṃ tenāha ajjhattantiādi rūpajjhānaṃ rūpaṃ uttarapadalopena rūpānīti panettha purimapadalopo daṭṭhabbo tena vuttaṃ nīlakasiṇādirūpānīti rūpe kasiṇarūpe saññā rūpasaññā sā etassa atthīti rūpasaññī saññāsīsena jhānaṃ vadati tappaṭikkhepena  arūpasaññī tenāha ajjhattaṃ na rūpasaññītiādi
anto appanāyaṃ subhanti ābhogo natthīti iminā pubbābhogavasena tathā adhimutti siyāti dasseti evañhettha tathāvattabbatāpatticodanā samatthitā hoti yasmā suvisuddhesu nīlādīsu vaṇṇakasiṇesu tattha katādhikārānaṃ abhirativasena suṭṭhu adhimuccanaṭṭho sambhavati  tasmā aṭṭhakathāyaṃ tathā tatiyo vimokkho saṃvaṇṇito yasmā pana mettāvasena pavattamānā bhāvanā satte appaṭikūlato dahanti tesu tato adhimuccitvāva pavattati tasmā paṭisambhidāmagge  brahmavihārabhāvanā subhavimokkhoti vuttā tayidaṃ ubhayampi tena tena pariyāyena vuttattā na virujjhatīti daṭṭhabbaṃ
sabbasoti anavasesato na hi catunnaṃ arūpakkhandhānaṃ ekadesopi tattha avassissati visuddhattāti yathāparicchinnakāle nirodhitattā uttamo vimokkho nāma ariyeheva samāpajjitabbato ariyaphalapariyosānattā diṭṭheva dhamme nibbānappattibhāvato ca
ādito paṭṭhāyāti paṭhamasamāpattito paṭṭhāya yāva pariyosānā samāpatti tāva aṭṭhatvāti katthaci samāpattiyaṃ aṭṭhito eva nirantarameva paṭipāṭiyā uppaṭipāṭiyā ca samāpajjatevāti attho tenāha ito cito ca sañcaraṇavasena vuttanti icchati samāpajjituṃ tattha samāpajjati pavisatīti samāpattisamaṅgīpuggalo taṃ taṃ paviṭṭho viya hotīti katvā vuttaṃ
dvīhibhāgehi vimuttoti arūpajjhānena vikkhambhanavimokkhena maggena samucchedavimokkhenāti dvīhi vimuccanabhāgehi arūpasamāpattiyā rūpakāyato maggena nāmakāyatoti dvīhi vimuccitabbabhāgehi ca vimutto tenāha arūpasamāpattiyātiādi  vimuttoti hi kilesehi vimutto vimuccanto ca kilesānaṃ vikkhambhanasamucchindanehi kāyadvayato vimuttoti ayamettha attho gāthāya ca ākiñcaññāyatanalābhino upasivabrāhmaṇassa bhagavatā nāmakāyā vimuttoti ubhatobhāgavimutto muni akkhāto tattha atthaṃ paletīti atthaṃ gacchati na upeti saṅkhanti asukaṃ nāma disaṃ gatoti vohāraṃ na gacchati evaṃ muni nāmakāyā vimuttoti evaṃ arūpaṃ upapanno sekkhamuni pakatiyā pubbeva rūpakāyā vimutto tattha ca catutthamaggaṃ nibbattetvā nāmakāyassa pariññātattā puna nāmakāyāpi vimutto ubhatobhāgavimutto khīṇāsavo hutvā anupādāya parinibbānasaṅkhātaṃ atthaṃ paleti na upeti saṅkhaṃ khattiyo brāhmaṇoti evaṃ ādikaṃ samaññaṃ na gacchatīti attho
aññatarato vuṭṭhāyāti idaṃ kiṃ ākāsānañcāyatanādīsu aññataralābhīvasena vuttaṃ udāhu sabbāruppalābhīvasenāti yathicchasi tathā hotu yadi sabbāruppalābhīvasena vuttaṃ na koci virodho atha tattha aññataralābhīvasena vuttaṃ yato kho ānanda bhikkhu ime aṭṭha vimokkhe anulomampi samāpajjatītiādivacanena virujjheyyāti yasmā arūpāvacarajjhānesu ekassāpi lābhī aṭṭhavimokkhalābhī tveva vuccati aṭṭhavimokkhe ekadesassāpi taṃnāmadānasamatthatāsambhavato ayañhi aṭṭhavimokkhasamaññā samudāye viya tadekadesepi niruḷhāpattisamaññā viyāti tena vuttaṃ ākāsānañcāyatanādīsu aññatarato vuṭṭhāyāti pañcavidho hotīti vatvā chabbidhataṃpissa keci parikappenti taṃ tesaṃ matimattaṃ nicchitovāyaṃ pañho pubbācariyehīti dassetuṃ keci panātiādi vuttaṃ tattha kecīti uttaravihāravāsino sārasamāsācariyā ca te hi ubhatobhāgavimuttoti  ubhayabhāgavimutto samādhivipassanātoti vatvā rūpāvacarasamādhināpi samādhiparipanthato vimuttiṃ maññanti evaṃ rūpajjhānabhāgena arūpajjhānabhāgena ca ubhato vimuttoti pāyasamāno tādisamevāti iminā yādisaṃ arūpāvacarajjhānaṃ kilesavikkhambhane tādisaṃ rūpāvacaracatutthajjhānaṃ pīti imamatthaṃ ullaṅgeti tenāha tasmātiādi
ubhatobhāgavimuttapañhoti ubhatobhāgavimuttassa chabbidhataṃ nissāya uppannapañho vaṇṇanaṃ nissāyāti tassa padassa atthavacanaṃ nissāya cirenāti therassa aparabhāge cirena kālena vinicchayanti  saṃsayachedakaṃ sanniṭṭhānaṃ pattotaṃ pañhanti tamatthaṃ ñātuṃ icchito hi attho pañho na kenaci sutapubbanti kenaci kiñci na sutapubbaṃ idaṃ atthajātanti adhippāyo kiñcāpi upekkhāsahagataṃ kiñcāpi kilese vikkhambhetīti paccekaṃ kiñcāpisaddo yojetabbo samudācaratīti pavattati tattha kāraṇamāha ime hītiādinā tena rūpāvacarabhāvanato āruppabhāvanā savisesaṃ kilese vikkhambheti rūpavirāgabhāvanābhāvato  uparibhāvanābhāvato cāti dassetīti evañca katvā aṭṭhakathāyaṃ āruppabhāvanāniddese yaṃ vuttaṃ tassevaṃ tasmiṃ nimitte punappunaṃ cittaṃ cārentassa nīvaraṇāni vikkhambhanti sati santiṭṭhatītiādi  taṃ samatthataṃ hotīti idaṃ suttanti puggalapaññattipāṭhamāha  sabbañhi buddhavacanaṃ atthasūcanādiatthena suttanti vutto vāyamattho yaṃ pana tattha  vattabbaṃ taṃ heṭṭhā vuttameva aṭṭhannaṃ vimokkhānaṃ anulomādito samāpajjanena sātisayaṃ santānassa abhisaṅkhatattā aṭṭhamañca uttamaṃ vimokkhaṃ padaṭṭhānaṃ katvā vipassanaṃ vaḍḍhetvā aggamaggādhigamena ubhatobhāgavimuccanato ca imāya ubhatobhāgavimuttiyā sabbaseṭṭhatā veditāti daṭṭhabbā

