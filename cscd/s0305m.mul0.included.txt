



1 avijjāvaggo

 evaṃ  me sutaṃ  ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme tatra kho bhagavā bhikkhū āmantesi  bhikkhavoti bhadanteti te bhikkhū bhagavato paccassosuṃ bhagavā etadavoca 
avijjā bhikkhave pubbaṅgamā akusalānaṃ dhammānaṃ samāpattiyā anvadeva  ahirikaṃ anottappaṃ  avijjāgatassa bhikkhave aviddasuno micchādiṭṭhi pahoti micchādiṭṭhissa micchāsaṅkappo pahoti micchāsaṅkappassa micchāvācā pahoti micchāvācassa micchākammanto pahoti micchākammantassa micchāājīvo pahoti micchāājīvassa micchāvāyāmo pahoti micchāvāyāmassa micchāsati pahoti micchāsatissa micchāsamādhi pahoti
vijjā  ca kho bhikkhave pubbaṅgamā kusalānaṃ dhammānaṃ samāpattiyā anvadeva hirottappaṃ vijjāgatassa bhikkhave  viddasuno sammādiṭṭhi  pahoti sammādiṭṭhissa sammāsaṅkappo pahoti sammāsaṅkappassa sammāvācā pahoti sammāvācassa sammākammanto pahoti sammākammantassa sammāājīvo pahoti sammāājīvassa sammāvāyāmo pahoti sammāvāyāmassa sammāsati pahoti sammāsatissa sammāsamādhi pahotīti paṭhamaṃ

 evaṃ me sutaṃ  ekaṃ samayaṃ bhagavā sakyesu viharati nagarakaṃ nāma  sakyānaṃ nigamo atha kho āyasmā ānando yena bhagavā tenupasaṅkami upasaṅkamitvā bhagavantaṃ abhivādetvā ekamantaṃ nisīdi ekamantaṃ nisinno kho āyasmā ānando bhagavantaṃ etadavoca  upaḍḍhamidaṃ bhante brahmacariyaṃ yadidaṃ  kalyāṇamittatā kalyāṇasahāyatā kalyāṇasampavaṅkatāti
mā hevaṃ ānanda mā hevaṃ ānanda! sakalamevidaṃ ānanda brahmacariyaṃ yadidaṃ  kalyāṇamittatā kalyāṇasahāyatā kalyāṇasampavaṅkatā kalyāṇamittassetaṃ ānanda bhikkhuno pāṭikaṅkhaṃ kalyāṇasahāyassa kalyāṇasampavaṅkassa  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati
kathañcānanda bhikkhu kalyāṇamitto kalyāṇasahāyo kalyāṇasampavaṅko ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idhānanda bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ sammāsaṅkappaṃ bhāveti vivekanissitaṃ   sammāvācaṃ bhāveti   sammākammantaṃ bhāveti sammāājīvaṃ bhāveti sammāvāyāmaṃ bhāveti sammāsatiṃ bhāveti sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho ānanda bhikkhu kalyāṇamitto kalyāṇasahāyo kalyāṇasampavaṅko ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti
tadamināpetaṃ  ānanda pariyāyena veditabbaṃ yathā sakalamevidaṃ brahmacariyaṃ yadidaṃ  kalyāṇamittatā kalyāṇasahāyatā kalyāṇasampavaṅkatā mamañhi ānanda kalyāṇamittaṃ āgamma jātidhammā sattā jātiyā parimuccanti jarādhammā sattā jarāya parimuccanti maraṇadhammā sattā maraṇena parimuccanti sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti iminā kho etaṃ ānanda pariyāyena veditabbaṃ yathā sakalamevidaṃ brahmacariyaṃ yadidaṃ  kalyāṇamittatā kalyāṇasahāyatā kalyāṇasampavaṅkatāti dutiyaṃ

 sāvatthinidānaṃ atha kho āyasmā sāriputto yena bhagavā tenupasaṅkami upasaṅkamitvā bhagavantaṃ abhivādetvā ekamantaṃ nisīdi ekamantaṃ nisinno kho āyasmā sāriputto bhagavantaṃ etadavoca  sakalamidaṃ bhante brahmacariyaṃ yadidaṃ  kalyāṇamittatā kalyāṇasahāyatā kalyāṇasampavaṅkatāti
sādhu  sādhu sāriputta! sakalamidaṃ sāriputta brahmacariyaṃ yadidaṃ  kalyāṇamittatā kalyāṇasahāyatā kalyāṇasampavaṅkatā kalyāṇamittassetaṃ sāriputta bhikkhuno pāṭikaṅkhaṃ kalyāṇasahāyassa kalyāṇasampavaṅkassa  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ  bahulīkarissati kathañca sāriputta bhikkhu kalyāṇamitto kalyāṇasahāyo kalyāṇasampavaṅko ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti
idha sāriputta bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ sammāsamādhiṃ bhāveti vivekanissitaṃ virāganissitaṃ nirodhanissitaṃ  vossaggapariṇāmiṃ evaṃ kho sāriputta bhikkhu kalyāṇamitto kalyāṇasahāyo kalyāṇasampavaṅko ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti
tadamināpetaṃ sāriputta pariyāyena veditabbaṃ yathā sakalamidaṃ brahmacariyaṃ yadidaṃ  kalyāṇamittatā kalyāṇasahāyatā kalyāṇasampavaṅkatā mamañhi sāriputta kalyāṇamittaṃ āgamma jātidhammā sattā jātiyā  parimuccanti jarādhammā sattā jarāya parimuccanti maraṇadhammā sattā maraṇena parimuccanti sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti iminā kho etaṃ sāriputta pariyāyena veditabbaṃ  yathā sakalamidaṃ brahmacariyaṃ yadidaṃ  kalyāṇamittatā kalyāṇasahāyatā kalyāṇasampavaṅkatāti tatiyaṃ

 sāvatthinidānaṃ atha kho āyasmā ānando pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi addasā kho āyasmā ānando jāṇussoṇiṃ brāhmaṇaṃ sabbasetena vaḷavābhirathena  sāvatthiyā niyyāyantaṃ setā sudaṃ assā yuttā honti setālaṅkārā seto ratho setaparivāro setā rasmiyo setā patodalaṭṭhi setaṃ chattaṃ setaṃ uṇhīsaṃ  setāni vatthāni setā upāhanā setāya sudaṃ vālabījaniyā bījīyati tamenaṃ jano disvā evamāha  brahmaṃ vata bho yānaṃ! brahmayānarūpaṃ vata bhoti!!
atha kho āyasmā ānando sāvatthiyaṃ piṇḍāya caritvā pacchābhattaṃ piṇḍapātapaṭikkanto yena bhagavā tenupasaṅkami  upasaṅkamitvā bhagavantaṃ abhivādetvā ekamantaṃ nisīdi ekamantaṃ nisinno kho āyasmā ānando bhagavantaṃ etadavoca 
idhāhaṃ bhante pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisiṃ addasaṃ khvāhaṃ bhante jāṇussoṇiṃ brāhmaṇaṃ sabbasetena vaḷavābhirathena sāvatthiyā niyyāyantaṃ setā sudaṃ assā yuttā honti setālaṅkārā seto ratho setaparivāro setā rasmiyo setā patodalaṭṭhi setaṃ chattaṃ setaṃ uṇhīsaṃ setāni vatthāni setā  upāhanā setāya sudaṃ vālabījaniyā bījīyati tamenaṃ jano disvā evamāha  brahmaṃ vata bho yānaṃ! brahmayānarūpaṃ vata bhoti!! sakkā nu kho bhante imasmiṃ dhammavinaye brahmayānaṃ paññāpetunti
sakkā  ānandāti bhagavā avoca  imasseva kho etaṃ ānanda ariyassa aṭṭhaṅgikassa maggassa adhivacanaṃ  brahmayānaṃ itipi dhammayānaṃ itipi anuttaro saṅgāmavijayo itipīti
sammādiṭṭhi ānanda bhāvitā bahulīkatā rāgavinayapariyosānā hoti dosavinayapariyosānā hoti mohavinayapariyosānā hoti sammāsaṅkappo ānanda bhāvito bahulīkato rāgavinayapariyosāno hoti dosavinayapariyosāno hoti mohavinayapariyosāno hoti sammāvācā ānanda bhāvitā bahulīkatā rāgavinayapariyosānā hoti dosa mohavinayapariyosānā hoti sammākammanto ānanda bhāvito bahulīkato rāgavinayapariyosāno hoti dosa mohavinayapariyosāno hoti sammāājīvo ānanda bhāvito bahulīkato rāgavinayapariyosāno hoti dosa mohavinayapariyosāno hoti  sammāvāyāmo ānanda bhāvito bahulīkato rāgavinayapariyosāno  hoti dosa mohavinayapariyosāno hoti sammāsati ānanda bhāvitā bahulīkatā rāgavinayapariyosānā hoti dosa mohavinayapariyosānā hoti sammāsamādhi ānanda bhāvito bahulīkato rāgavinayapariyosāno  hoti dosa mohavinayapariyosāno hoti
iminā kho etaṃ ānanda pariyāyena veditabbaṃ yathā imassevetaṃ ariyassa aṭṭhaṅgikassa maggassa adhivacanaṃ  brahmayānaṃ itipi dhammayānaṃ itipi anuttaro saṅgāmavijayo itipīti idamavoca bhagavā idaṃ vatvāna sugato athāparaṃ etadavoca satthā 
yassa saddhā ca paññā ca dhammā yuttā sadā dhuraṃ
hirī īsā mano yottaṃ sati ārakkhasārathi
ratho sīlaparikkhāro jhānakkho cakkavīriyo
upekkhā dhurasamādhi anicchā parivāraṇaṃ
abyāpādo avihiṃsā viveko yassa āvudhaṃ
titikkhā cammasannāho  yogakkhemāya vattati
etadattani  sambhūtaṃ brahmayānaṃ anuttaraṃ
niyyanti dhīrā lokamhā aññadatthu jayaṃ jayanti catutthaṃ

 sāvatthinidānaṃ atha kho sambahulā bhikkhū yena bhagavā tenupasaṅkamiṃsu ekamantaṃ nisīdiṃsu ekamantaṃ nisinnā kho te bhikkhū bhagavantaṃ etadavocuṃ 
idha no bhante aññatitthiyā paribbājakā amhe evaṃ pucchanti  kimatthiyaṃ āvuso samaṇe gotame brahmacariyaṃ vussatīti evaṃ puṭṭhā mayaṃ bhante tesaṃ aññatitthiyānaṃ  paribbājakānaṃ evaṃ byākaroma  dukkhassa kho āvuso pariññatthaṃ bhagavati brahmacariyaṃ vussatīti kacci mayaṃ bhante evaṃ puṭṭhā evaṃ byākaramānā vuttavādino ceva bhagavato homa na ca bhagavantaṃ abhūtena abbhācikkhāma dhammassa cānudhammaṃ  byākaroma na ca koci sahadhammiko vādānuvādo gārayhaṃ ṭhānaṃ āgacchatīti
taggha tumhe bhikkhave evaṃ puṭṭhā evaṃ byākaramānā vuttavādino ceva me hotha na ca maṃ abhūtena abbhācikkhatha dhammassa cānudhammaṃ byākarotha na ca koci sahadhammiko vādānuvādo gārayhaṃ ṭhānaṃ āgacchati dukkhassa hi pariññatthaṃ mayi brahmacariyaṃ vussati sace vo bhikkhave aññatitthiyā paribbājakā evaṃ puccheyyuṃ  atthi panāvuso maggo atthi paṭipadā etassa dukkhassa  pariññāyāti evaṃ puṭṭhā tumhe bhikkhave tesaṃ aññatitthiyānaṃ paribbājakānaṃ evaṃ byākareyyātha  atthi kho āvuso maggo atthi paṭipadā etassa dukkhassa pariññāyāti
katamo ca bhikkhave maggo katamā paṭipadā etassa dukkhassa pariññāyāti ayameva ariyo aṭṭhaṅgiko maggo seyyathidaṃ  sammādiṭṭhi sammāsamādhi ayaṃ bhikkhave maggo ayaṃ paṭipadā etassa dukkhassa pariññāyāti evaṃ puṭṭhā tumhe bhikkhave tesaṃ aññatitthiyānaṃ paribbājakānaṃ evaṃ byākareyyāthāti pañcamaṃ

 sāvatthinidānaṃ  atha kho aññataro bhikkhu yena bhagavā tenupasaṅkami ekamantaṃ nisinno kho so bhikkhu bhagavantaṃ etadavoca  brahmacariyaṃ brahmacariyanti bhante vuccati katamaṃ nu kho bhante brahmacariyaṃ katamaṃ brahmacariyapariyosānanti
ayameva kho bhikkhu ariyo aṭṭhaṅgiko maggo brahmacariyaṃ seyyathidaṃ  sammādiṭṭhi sammāsamādhi  yo kho bhikkhu rāgakkhayo dosakkhayo mohakkhayo  idaṃ brahmacariyapariyosānanti chaṭṭhaṃ

 sāvatthinidānaṃ atha kho aññataro bhikkhu yena bhagavā tenupasaṅkami ekamantaṃ  nisinno kho so bhikkhu bhagavantaṃ etadavoca 
rāgavinayo dosavinayo mohavinayoti bhante vuccati kissa nu kho etaṃ bhante adhivacanaṃ  rāgavinayo dosavinayo mohavinayoti nibbānadhātuyā kho etaṃ bhikkhu adhivacanaṃ  rāgavinayo dosavinayo mohavinayoti āsavānaṃ khayo tena vuccatīti
evaṃ vutte so bhikkhu bhagavantaṃ etadavoca  amataṃ amatanti bhante vuccati katamaṃ nu kho bhante amataṃ katamo amatagāmimaggoti yo kho bhikkhu rāgakkhayo dosakkhayo mohakkhayo  idaṃ vuccati amataṃ ayameva ariyo aṭṭhaṅgiko maggo amatagāmimaggo seyyathidaṃ  sammādiṭṭhi sammāsamādhīti sattamaṃ

 sāvatthinidānaṃ ariyaṃ vo bhikkhave aṭṭhaṅgikaṃ maggaṃ desessāmi vibhajissāmi taṃ suṇātha sādhukaṃ manasi karotha bhāsissāmīti evaṃ bhanteti kho te bhikkhū bhagavato paccassosuṃ bhagavā etadavoca 
katamo ca bhikkhave ariyo aṭṭhaṅgiko maggo seyyathidaṃ  sammādiṭṭhi sammāsamādhi
katamā ca bhikkhave sammādiṭṭhi yaṃ kho bhikkhave dukkhe  ñāṇaṃ dukkhasamudaye ñāṇaṃ  dukkhanirodhe  ñāṇaṃ dukkhanirodhagāminiyā paṭipadāya ñāṇaṃ  ayaṃ vuccati bhikkhave sammādiṭṭhi
katamo ca bhikkhave sammāsaṅkappo yo kho bhikkhave nekkhammasaṅkappo  abyāpādasaṅkappo avihiṃsāsaṅkappo  ayaṃ vuccati bhikkhave sammāsaṅkappo
katamā ca bhikkhave sammāvācā yā kho bhikkhave musāvādā veramaṇī pisuṇāya vācāya veramaṇī pharusāya vācāya veramaṇī samphappalāpā veramaṇī  ayaṃ vuccati bhikkhave sammāvācā
katamo ca bhikkhave sammākammanto yā kho bhikkhave pāṇātipātā veramaṇī adinnādānā veramaṇī abrahmacariyā veramaṇī  ayaṃ vuccati bhikkhave sammākammanto
katamo ca bhikkhave sammāājīvo idha bhikkhave ariyasāvako micchāājīvaṃ pahāya sammāājīvena jīvitaṃ kappeti  ayaṃ vuccati bhikkhave sammāājīvo
katamo ca bhikkhave sammāvāyāmo idha bhikkhave bhikkhu anuppannānaṃ pāpakānaṃ akusalānaṃ dhammānaṃ anuppādāya chandaṃ janeti vāyamati vīriyaṃ ārabhati cittaṃ paggaṇhāti padahati uppannānaṃ pāpakānaṃ akusalānaṃ dhammānaṃ pahānāya chandaṃ janeti anuppannānaṃ kusalānaṃ dhammānaṃ uppādāya chandaṃ janeti uppannānaṃ kusalānaṃ dhammānaṃ ṭhitiyā asammosāya bhiyyobhāvāya vepullāya bhāvanāya pāripūriyā chandaṃ janeti vāyamati vīriyaṃ ārabhati cittaṃ paggaṇhāti padahati  ayaṃ  vuccati bhikkhave sammāvāyāmo
katamā ca bhikkhave sammāsati idha bhikkhave bhikkhu kāye kāyānupassī viharati ātāpī sampajāno satimā vineyya loke abhijjhādomanassaṃ vedanāsu vedanānupassī viharati ātāpī sampajāno satimā vineyya loke abhijjhādomanassaṃ citte cittānupassī viharati ātāpī sampajāno  satimā vineyya loke abhijjhādomanassaṃ dhammesu dhammānupassī viharati  ātāpī sampajāno satimā vineyya loke abhijjhādomanassaṃ  ayaṃ vuccati bhikkhave sammāsati
katamo  ca bhikkhave sammāsamādhi idha bhikkhave bhikkhu vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja viharati pītiyā ca virāgā upekkhako ca viharati sato ca sampajāno sukhañca kāyena paṭisaṃvedeti yaṃ taṃ ariyā ācikkhanti  upekkhako satimā sukhavihārīti tatiyaṃ jhānaṃ upasampajja viharati sukhassa ca pahānā dukkhassa ca pahānā pubbeva somanassadomanassānaṃ atthaṅgamā adukkhamasukhaṃ upekkhāsatipārisuddhiṃ catutthaṃ jhānaṃ upasampajja viharati  ayaṃ vuccati bhikkhave sammāsamādhīti aṭṭhamaṃ

 sāvatthinidānaṃ  seyyathāpi bhikkhave sālisūkaṃ vā yavasūkaṃ vā micchāpaṇihitaṃ hatthena vā pādena vā akkantaṃ hatthaṃ vā pādaṃ vā bhindissati  lohitaṃ vā uppādessatīti  netaṃ ṭhānaṃ vijjati taṃ kissa hetu micchāpaṇihitattā bhikkhave sūkassa evameva kho bhikkhave so vata bhikkhu micchāpaṇihitāya diṭṭhiyā micchāpaṇihitāya maggabhāvanāya avijjaṃ bhindissati vijjaṃ uppādessati nibbānaṃ sacchikarissatīti  netaṃ ṭhānaṃ vijjati taṃ kissa hetu micchāpaṇihitattā bhikkhave diṭṭhiyā
seyyathāpi bhikkhave sālisūkaṃ vā yavasūkaṃ vā sammāpaṇihitaṃ hatthena vā pādena vā akkantaṃ hatthaṃ vā pādaṃ vā bhindissati lohitaṃ vā uppādessatīti  ṭhānametaṃ vijjati taṃ kissa hetu sammāpaṇihitattā bhikkhave  sūkassa evameva kho bhikkhave so vata bhikkhu sammāpaṇihitāya diṭṭhiyā sammāpaṇihitāya maggabhāvanāya avijjaṃ  bhindissati vijjaṃ uppādessati nibbānaṃ sacchikarissatīti  ṭhānametaṃ vijjati taṃ kissa hetu sammāpaṇihitattā bhikkhave diṭṭhiyā
kathañca bhikkhave bhikkhu sammāpaṇihitāya diṭṭhiyā sammāpaṇihitāya maggabhāvanāya avijjaṃ bhindati vijjaṃ uppādeti nibbānaṃ sacchikarotīti idha bhikkhave bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ  vossaggapariṇāmiṃ sammāsamādhiṃ  bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu sammāpaṇihitāya diṭṭhiyā sammāpaṇihitāya maggabhāvanāya avijjaṃ bhindati vijjaṃ uppādeti nibbānaṃ sacchikarotīti navamaṃ

 sāvatthinidānaṃ atha kho nandiyo paribbājako yena bhagavā tenupasaṅkami upasaṅkamitvā bhagavatā saddhiṃ sammodi sammodanīyaṃ kathaṃ sāraṇīyaṃ vītisāretvā ekamantaṃ nisīdi ekamantaṃ nisinno kho nandiyo paribbājako bhagavantaṃ etadavoca  kati nu kho bho gotama dhammā bhāvitā bahulīkatā nibbānaṅgamā honti nibbānaparāyanā nibbānapariyosānāti
aṭṭhime kho nandiya dhammā bhāvitā bahulīkatā nibbānaṅgamā honti nibbānaparāyanā nibbānapariyosānā katame aṭṭha seyyathidaṃ  sammādiṭṭhi sammāsamādhi ime kho nandiya aṭṭha dhammā bhāvitā bahulīkatā nibbānaṅgamā honti nibbānaparāyanā nibbānapariyosānāti evaṃ vutte nandiyo paribbājako bhagavantaṃ etadavoca  abhikkantaṃ  bho gotama abhikkantaṃ bho gotama   upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gatanti dasamaṃ

tassuddānaṃ 
avijjañca upaḍḍhañca sāriputto ca brāhmaṇo
kimatthiyo ca dve bhikkhū vibhaṅgo sūkanandiyāti
2 vihāravaggo

 sāvatthinidānaṃ  icchāmahaṃ bhikkhave aḍḍhamāsaṃ paṭisalliyituṃ namhi kenaci upasaṅkamitabbo aññatra ekena piṇḍapātanīhārakenāti evaṃ bhanteti  kho te bhikkhū bhagavato paṭissutvā nāssudha koci bhagavantaṃ upasaṅkamati aññatra ekena piṇḍapātanīhārakena
atha kho bhagavā tassa aḍḍhamāsassa accayena paṭisallānā vuṭṭhito bhikkhū āmantesi  yena svāhaṃ bhikkhave vihārena paṭhamābhisambuddho viharāmi tassa padesena vihāsiṃ so evaṃ pajānāmi  micchādiṭṭhipaccayāpi vedayitaṃ sammādiṭṭhipaccayāpi vedayitaṃ  micchāsamādhipaccayāpi vedayitaṃ sammāsamādhipaccayāpi vedayitaṃ chandapaccayāpi vedayitaṃ vitakkapaccayāpi vedayitaṃ saññāpaccayāpi vedayitaṃ chando ca avūpasanto hoti vitakko ca avūpasanto hoti saññā ca avūpasantā hoti tappaccayāpi vedayitaṃ chando  ca vūpasanto hoti vitakko ca vūpasanto hoti saññā ca vūpasantā hoti tappaccayāpi vedayitaṃ appattassa pattiyā atthi āyāmaṃ  tasmimpi ṭhāne anuppatte tappaccayāpi vedayitanti paṭhamaṃ

 sāvatthinidānaṃ icchāmahaṃ bhikkhave temāsaṃ paṭisalliyituṃ namhi kenaci upasaṅkamitabbo aññatra ekena piṇḍapātanīhārakenāti  evaṃ bhanteti kho te bhikkhū bhagavato paṭissutvā nāssudha koci bhagavantaṃ upasaṅkamati aññatra ekena piṇḍapātanīhārakena
atha kho bhagavā tassa temāsassa accayena paṭisallānā vuṭṭhito bhikkhū āmantesi  yena svāhaṃ bhikkhave vihārena paṭhamābhisambuddho viharāmi tassa padesena vihāsiṃ so evaṃ pajānāmi  micchādiṭṭhipaccayāpi vedayitaṃ micchādiṭṭhivūpasamapaccayāpi vedayitaṃ sammādiṭṭhipaccayāpi vedayitaṃ sammādiṭṭhivūpasamapaccayāpi vedayitaṃ  micchāsamādhipaccayāpi vedayitaṃ micchāsamādhivūpasamapaccayāpi vedayitaṃ sammāsamādhipaccayāpi vedayitaṃ sammāsamādhivūpasamapaccayāpi vedayitaṃ chandapaccayāpi vedayitaṃ chandavūpasamapaccayāpi vedayitaṃ vitakkapaccayāpi vedayitaṃ vitakkavūpasamapaccayāpi vedayitaṃ saññāpaccayāpi vedayitaṃ saññāvūpasamapaccayāpi vedayitaṃ chando ca avūpasanto hoti vitakko ca avūpasanto hoti saññā ca avūpasantā hoti tappaccayāpi vedayitaṃ chando  ca vūpasanto hoti  vitakko ca vūpasanto hoti saññā ca vūpasantā hoti tappaccayāpi vedayitaṃ appattassa pattiyā atthi āyāmaṃ  tasmimpi ṭhāne anuppatte tappaccayāpi vedayitanti dutiyaṃ

 sāvatthinidānaṃ atha kho aññataro bhikkhu yena bhagavā tenupasaṅkami ekamantaṃ nisinno kho so bhikkhu bhagavantaṃ etadavoca   sekkho sekkhoti bhante vuccati kittāvatā nu kho bhante sekkho hotīti
idha bhikkhu sekkhāya sammādiṭṭhiyā samannāgato hoti sekkhena sammāsamādhinā samannāgato hoti ettāvatā kho bhikkhu sekkho hotīti tatiyaṃ

 sāvatthinidānaṃ aṭṭhime bhikkhave dhammā bhāvitā bahulīkatā anuppannā uppajjanti nāññatra tathāgatassa pātubhāvā arahato sammāsambuddhassa katame aṭṭha seyyathidaṃ  sammādiṭṭhi sammāsamādhi ime kho bhikkhave aṭṭha dhammā bhāvitā bahulīkatā anuppannā uppajjanti nāññatra tathāgatassa pātubhāvā arahato sammāsambuddhassāti catutthaṃ

 sāvatthinidānaṃ  aṭṭhime bhikkhave dhammā bhāvitā bahulīkatā anuppannā uppajjanti nāññatra sugatavinayā katame aṭṭha seyyathidaṃ  sammādiṭṭhi sammāsamādhi  ime kho bhikkhave aṭṭha dhammā bhāvitā bahulīkatā anuppannā uppajjanti nāññatra sugatavinayāti pañcamaṃ

 sāvatthinidānaṃ aṭṭhime bhikkhave dhammā parisuddhā pariyodātā anaṅgaṇā vigatūpakkilesā anuppannā uppajjanti nāññatra tathāgatassa pātubhāvā arahato sammāsambuddhassa katame aṭṭha seyyathidaṃ  sammādiṭṭhi sammāsamādhi ime kho bhikkhave aṭṭha dhammā parisuddhā pariyodātā  anaṅgaṇā vigatūpakkilesā  anuppannā uppajjanti nāññatra tathāgatassa pātubhāvā arahato sammāsambuddhassāti chaṭṭhaṃ

 sāvatthinidānaṃ aṭṭhime bhikkhave dhammā parisuddhā pariyodātā anaṅgaṇā vigatūpakkilesā anuppannā uppajjanti nāññatra sugatavinayā katame aṭṭha seyyathidaṃ  sammādiṭṭhi sammāsamādhi ime kho bhikkhave aṭṭha dhammā parisuddhā pariyodātā anaṅgaṇā vigatūpakkilesā anuppannā uppajjanti nāññatra sugatavinayāti sattamaṃ

 evaṃ me sutaṃ  ekaṃ samayaṃ āyasmā ca ānando āyasmā ca bhaddo pāṭaliputte viharanti kukkuṭārāme atha kho āyasmā bhaddo sāyanhasamayaṃ paṭisallānā vuṭṭhito yenāyasmā ānando tenupasaṅkami upasaṅkamitvā āyasmatā ānandena saddhiṃ sammodi sammodanīyaṃ  kathaṃ sāraṇīyaṃ vītisāretvā ekamantaṃ nisīdi ekamantaṃ nisinno kho āyasmā bhaddo āyasmantaṃ ānandaṃ etadavoca 
abrahmacariyaṃ abrahmacariyanti āvuso ānanda vuccati katamaṃ nu kho āvuso abrahmacariyanti sādhu  sādhu āvuso bhadda! bhaddako kho te āvuso bhadda ummaṅgo bhaddakaṃ paṭibhānaṃ kalyāṇī paripucchā evañhi tvaṃ āvuso bhadda pucchasi  abrahmacariyaṃ abrahmacariyanti āvuso ānanda vuccati katamaṃ nu kho āvuso abrahmacariyanti evamāvusoti ayameva kho  āvuso aṭṭhaṅgiko micchāmaggo abrahmacariyaṃ seyyathidaṃ  micchādiṭṭhi micchāsamādhīti aṭṭhamaṃ

 pāṭaliputtanidānaṃ brahmacariyaṃ brahmacariyanti āvuso ānanda vuccati katamaṃ nu kho āvuso brahmacariyaṃ katamaṃ brahmacariyapariyosānanti sādhu sādhu āvuso bhadda! bhaddako kho te āvuso bhadda ummaṅgo bhaddakaṃ paṭibhānaṃ kalyāṇī paripucchā evañhi tvaṃ āvuso bhadda pucchasi  brahmacariyaṃ brahmacariyanti āvuso ānanda vuccati katamaṃ nu kho āvuso  brahmacariyaṃ katamaṃ brahmacariyapariyosānanti evamāvusoti ayameva kho āvuso ariyo aṭṭhaṅgiko maggo brahmacariyaṃ seyyathidaṃ  sammādiṭṭhi sammāsamādhi yo kho āvuso rāgakkhayo dosakkhayo mohakkhayo  idaṃ brahmacariyapariyosānanti navamaṃ

 pāṭaliputtanidānaṃ brahmacariyaṃ brahmacariyanti āvuso ānanda vuccati katamaṃ nu kho āvuso brahmacariyaṃ katamo brahmacārī katamaṃ brahmacariyapariyosānanti sādhu  sādhu āvuso bhadda! bhaddako kho te āvuso bhadda ummaṅgo bhaddakaṃ paṭibhānaṃ kalyāṇī paripucchā evañhi tvaṃ āvuso bhadda pucchasi  brahmacariyaṃ brahmacariyanti āvuso  ānanda vuccati katamaṃ nu kho āvuso brahmacariyaṃ katamo brahmacārī katamaṃ brahmacariyapariyosānanti evamāvusoti ayameva kho āvuso ariyo aṭṭhaṅgiko  maggo brahmacariyaṃ seyyathidaṃ  sammādiṭṭhi sammāsamādhi yo kho āvuso iminā ariyena aṭṭhaṅgikena maggena samannāgato  ayaṃ vuccati brahmacārī yo kho āvuso rāgakkhayo dosakkhayo mohakkhayo  idaṃ brahmacariyapariyosānanti dasamaṃ

tassuddānaṃ 
dve vihārā ca sekkho ca uppādā apare duve
parisuddhena dve vuttā kukkuṭārāmena tayoti
3 micchattavaggo

 sāvatthinidānaṃ  micchattañca vo bhikkhave desessāmi sammattañca taṃ suṇātha katamañca  bhikkhave micchattaṃ seyyathidaṃ  micchādiṭṭhi micchāsamādhi  idaṃ vuccati bhikkhave micchattaṃ katamañca bhikkhave sammattaṃ seyyathidaṃ  sammādiṭṭhi sammāsamādhi idaṃ vuccati bhikkhave sammattanti paṭhamaṃ

 sāvatthinidānaṃ akusale ca kho bhikkhave dhamme desessāmi kusale ca dhamme taṃ suṇātha katame ca bhikkhave akusalā dhammā seyyathidaṃ  micchādiṭṭhi micchāsamādhi ime vuccanti bhikkhave akusalā dhammā katame ca bhikkhave kusalā dhammā  seyyathidaṃ  sammādiṭṭhi sammāsamādhi ime vuccanti bhikkhave kusalā dhammāti dutiyaṃ

 sāvatthinidānaṃ micchāpaṭipadañca vo bhikkhave desessāmi sammāpaṭipadañca taṃ suṇātha katamā ca bhikkhave micchāpaṭipadā seyyathidaṃ  micchādiṭṭhi micchāsamādhi ayaṃ vuccati bhikkhave micchāpaṭipadā katamā  ca bhikkhave sammāpaṭipadā seyyathidaṃ  sammādiṭṭhi sammāsamādhi ayaṃ vuccati bhikkhave sammāpaṭipadāti tatiyaṃ

 sāvatthinidānaṃ gihino vāhaṃ bhikkhave pabbajitassa vā micchāpaṭipadaṃ na vaṇṇemi gihi vā bhikkhave pabbajito vā micchāpaṭipanno micchāpaṭipattādhikaraṇahetu  nārādhako hoti ñāyaṃ dhammaṃ kusalaṃ
katamā ca bhikkhave micchāpaṭipadā seyyathidaṃ  micchādiṭṭhi micchāsamādhi ayaṃ vuccati bhikkhave micchāpaṭipadā gihino vāhaṃ bhikkhave pabbajitassa vā micchāpaṭipadaṃ na vaṇṇemi gihi vā bhikkhave pabbajito vā micchāpaṭipanno micchāpaṭipattādhikaraṇahetu nārādhako hoti ñāyaṃ dhammaṃ kusalaṃ
gihino vāhaṃ bhikkhave pabbajitassa vā sammāpaṭipadaṃ vaṇṇemi gihi vā bhikkhave pabbajito vā sammāpaṭipanno sammāpaṭipattādhikaraṇahetu ārādhako hoti ñāyaṃ dhammaṃ kusalaṃ katamā ca bhikkhave sammāpaṭipadā seyyathidaṃ  sammādiṭṭhi sammāsamādhi ayaṃ vuccati bhikkhave sammāpaṭipadā gihino vāhaṃ bhikkhave pabbajitassa vā sammāpaṭipadaṃ vaṇṇemi gihi vā bhikkhave  pabbajito vā sammāpaṭipanno sammāpaṭipattādhikaraṇahetu ārādhako hoti ñāyaṃ dhammaṃ kusalanti catutthaṃ

 sāvatthinidānaṃ  asappurisañca vo bhikkhave desessāmi sappurisañca  taṃ suṇātha katamo ca bhikkhave asappuriso idha bhikkhave ekacco micchādiṭṭhiko hoti micchāsaṅkappo micchāvāco micchākammanto micchāājīvo micchāvāyāmo micchāsati micchāsamādhi  ayaṃ vuccati bhikkhave asappuriso
katamo ca bhikkhave sappuriso idha bhikkhave ekacco sammādiṭṭhiko hoti sammāsaṅkappo sammāvāco sammākammanto  sammāājīvo sammāvāyāmo sammāsati sammāsamādhi  ayaṃ vuccati bhikkhave sappurisoti pañcamaṃ

 sāvatthinidānaṃ asappurisañca vo bhikkhave desessāmi asappurisena asappurisatarañca sappurisañca vo bhikkhave desessāmi sappurisena sappurisatarañca taṃ suṇātha katamo ca bhikkhave asappuriso idha bhikkhave ekacco micchādiṭṭhiko hoti micchāsamādhi  ayaṃ vuccati bhikkhave asappuriso
katamo ca bhikkhave asappurisena asappurisataro idha bhikkhave ekacco micchādiṭṭhiko hoti micchāsamādhi micchāñāṇī micchāvimutti  ayaṃ vuccati bhikkhave asappurisena asappurisataro
katamo ca bhikkhave sappuriso idha bhikkhave ekacco sammādiṭṭhiko  hoti sammāsamādhi  ayaṃ vuccati bhikkhave sappuriso
katamo ca bhikkhave sappurisena sappurisataro idha bhikkhave ekacco sammādiṭṭhiko hoti sammāsamādhi sammāñāṇī sammāvimutti  ayaṃ vuccati bhikkhave sappurisena sappurisataroti chaṭṭhaṃ

 sāvatthinidānaṃ  seyyathāpi bhikkhave kumbho anādhāro suppavattiyo hoti sādhāro duppavattiyo hoti evameva kho bhikkhave cittaṃ anādhāraṃ suppavattiyaṃ hoti sādhāraṃ duppavattiyaṃ hoti ko  ca bhikkhave cittassa ādhāro ayameva ariyo aṭṭhaṅgiko maggo seyyathidaṃ  sammādiṭṭhi sammāsamādhi ayaṃ cittassa ādhāro seyyathāpi bhikkhave kumbho anādhāro suppavattiyo hoti sādhāro duppavattiyo hoti evameva kho bhikkhave cittaṃ anādhāraṃ suppavattiyaṃ hoti sādhāraṃ duppavattiyaṃ hotīti sattamaṃ

 sāvatthinidānaṃ ariyaṃ vo bhikkhave sammāsamādhiṃ desessāmi saupanisaṃ saparikkhāraṃ taṃ suṇātha katamo ca bhikkhave ariyo sammāsamādhi saupaniso saparikkhāro seyyathidaṃ  sammādiṭṭhi sammāsati  yā  kho bhikkhave imehi sattahaṅgehi cittassa ekaggatā saparikkhāratā   ayaṃ vuccati bhikkhave ariyo sammāsamādhi saupaniso itipi saparikkhāro itipīti aṭṭhamaṃ

 sāvatthinidānaṃ tisso imā bhikkhave vedanā katamā tisso sukhā vedanā dukkhā vedanā adukkhamasukhā vedanā  imā kho bhikkhave tisso vedanā imāsaṃ kho bhikkhave tissannaṃ vedanānaṃ pariññāya ariyo aṭṭhaṅgiko maggo bhāvetabbo katamo ariyo aṭṭhaṅgiko maggo seyyathidaṃ  sammādiṭṭhi sammāsamādhi  imāsaṃ kho bhikkhave tissannaṃ vedanānaṃ pariññāya ariyo aṭṭhaṅgiko maggo bhāvetabboti navamaṃ

 sāvatthinidānaṃ  atha kho āyasmā uttiyo yena bhagavā tenupasaṅkami ekamantaṃ nisinno kho āyasmā uttiyo bhagavantaṃ etadavoca  idha mayhaṃ bhante rahogatassa paṭisallīnassa evaṃ cetaso parivitakko  udapādi  pañca kāmaguṇā vuttā bhagavatā katame nu kho pañca kāmaguṇā vuttā bhagavatāti sādhu sādhu uttiya! pañcime kho uttiya kāmaguṇā vuttā mayā katame pañca cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā sotaviññeyyā saddā ghānaviññeyyā gandhā jivhāviññeyyā rasā kāyaviññeyyā  phoṭṭhabbā iṭṭhā kantā manāpā piyarūpā kāmūpasaṃhitā rajanīyā  ime kho uttiya pañca kāmaguṇā vuttā mayā imesaṃ kho uttiya pañcannaṃ kāmaguṇānaṃ pahānāya ariyo aṭṭhaṅgiko maggo bhāvetabbo katamo ariyo aṭṭhaṅgiko maggo seyyathidaṃ  sammādiṭṭhi sammāsamādhi imesaṃ kho uttiya pañcannaṃ kāmaguṇānaṃ pahānāya ayaṃ ariyo aṭṭhaṅgiko maggo bhāvetabboti dasamaṃ

tassuddānaṃ 
micchattaṃ akusalaṃ dhammaṃ duve paṭipadāpi ca
asappurisena dve kumbho samādhi vedanuttiyenāti
4 paṭipattivaggo

 sāvatthinidānaṃ  micchāpaṭipattiñca vo bhikkhave desessāmi sammāpaṭipattiñca  taṃ suṇātha katamā ca bhikkhave micchāpaṭipatti seyyathidaṃ  micchādiṭṭhi micchāsamādhi ayaṃ vuccati bhikkhave micchāpaṭipatti katamā ca bhikkhave sammāpaṭipatti seyyathidaṃ  sammādiṭṭhi sammāsamādhi ayaṃ vuccati bhikkhave sammāpaṭipattīti paṭhamaṃ

 sāvatthinidānaṃ micchāpaṭipannañca vo bhikkhave desessāmi sammāpaṭipannañca taṃ suṇātha katamo ca bhikkhave micchāpaṭipanno idha bhikkhave ekacco micchādiṭṭhiko hoti micchāsamādhi  ayaṃ vuccati bhikkhave  micchāpaṭipanno katamo ca bhikkhave sammāpaṭipanno idha bhikkhave ekacco sammādiṭṭhiko hoti sammāsamādhi  ayaṃ vuccati bhikkhave sammāpaṭipannoti dutiyaṃ

 sāvatthinidānaṃ yesaṃ kesañci bhikkhave ariyo aṭṭhaṅgiko maggo viraddho viraddho tesaṃ ariyo aṭṭhaṅgiko maggo sammā dukkhakkhayagāmī yesaṃ kesañci bhikkhave ariyo aṭṭhaṅgiko maggo āraddho āraddho tesaṃ ariyo aṭṭhaṅgiko maggo sammā dukkhakkhayagāmī katamo  ca bhikkhave ariyo aṭṭhaṅgiko maggo seyyathidaṃ  sammādiṭṭhi sammāsamādhi yesaṃ kesañci bhikkhave ayaṃ ariyo aṭṭhaṅgiko maggo viraddho viraddho tesaṃ ariyo aṭṭhaṅgiko maggo sammā dukkhakkhayagāmī yesaṃ kesañci bhikkhave ayaṃ ariyo aṭṭhaṅgiko maggo āraddho āraddho tesaṃ ariyo aṭṭhaṅgiko maggo sammā dukkhakkhayagāmīti tatiyaṃ

 sāvatthinidānaṃ aṭṭhime bhikkhave dhammā bhāvitā bahulīkatā apārā pāraṃ gamanāya  saṃvattanti katame aṭṭha seyyathidaṃ  sammādiṭṭhi sammāsamādhi ime kho bhikkhave aṭṭha dhammā bhāvitā bahulīkatā apārā pāraṃ gamanāya saṃvattantīti
idamavoca bhagavā idaṃ vatvāna sugato athāparaṃ etadavoca satthā 
appakā te manussesu ye janā pāragāmino
athāyaṃ itarā pajā tīramevānudhāvati
ye ca kho sammadakkhāte dhamme dhammānuvattino
te janā pāramessanti maccudheyyaṃ suduttaraṃ
kaṇhaṃ dhammaṃ vippahāya sukkaṃ bhāvetha paṇḍito
okā anokamāgamma viveke yattha dūramaṃ
tatrābhiratimiccheyya hitvā kāme akiñcano
pariyodapeyya attānaṃ cittaklesehi paṇḍito
yesaṃ  sambodhiyaṅgesu sammā cittaṃ subhāvitaṃ
ādānapaṭinissagge anupādāya ye ratā
khīṇāsavā jutimanto te loke parinibbutāti catutthaṃ

 sāvatthinidānaṃ  sāmaññañca vo bhikkhave desessāmi sāmaññaphalāni ca taṃ suṇātha katamañca bhikkhave sāmaññaṃ ayameva ariyo aṭṭhaṅgiko maggo seyyathidaṃ  sammādiṭṭhi sammāsamādhi idaṃ vuccati bhikkhave sāmaññaṃ katamāni ca bhikkhave sāmaññaphalāni sotāpattiphalaṃ sakadāgāmiphalaṃ anāgāmiphalaṃ arahattaphalaṃ  imāni vuccanti bhikkhave sāmaññaphalānīti pañcamaṃ

 sāvatthinidānaṃ  sāmaññañca vo bhikkhave desessāmi sāmaññatthañca taṃ suṇātha katamañca kho bhikkhave sāmaññaṃ ayameva ariyo aṭṭhaṅgiko maggo seyyathidaṃ  sammādiṭṭhi sammāsamādhi idaṃ vuccati bhikkhave sāmaññaṃ katamo ca bhikkhave sāmaññattho yo kho bhikkhave rāgakkhayo dosakkhayo mohakkhayo  ayaṃ vuccati bhikkhave sāmaññatthoti chaṭṭhaṃ

 sāvatthinidānaṃ brahmaññañca vo bhikkhave desessāmi brahmaññaphalāni ca taṃ suṇātha katamañca kho bhikkhave brahmaññaṃ ayameva ariyo aṭṭhaṅgiko maggo seyyathidaṃ  sammādiṭṭhi sammāsamādhi idaṃ vuccati bhikkhave brahmaññaṃ katamāni ca bhikkhave brahmaññaphalāni  sotāpattiphalaṃ  sakadāgāmiphalaṃ anāgāmiphalaṃ arahattaphalaṃ  imāni vuccanti bhikkhave brahmaññaphalānīti sattamaṃ

 sāvatthinidānaṃ brahmaññañca vo bhikkhave desessāmi brahmaññatthañca taṃ suṇātha katamañca bhikkhave brahmaññaṃ ayameva ariyo aṭṭhaṅgiko maggo seyyathidaṃ  sammādiṭṭhi sammāsamādhi idaṃ vuccati bhikkhave brahmaññaṃ katamo  ca bhikkhave brahmaññattho yo kho bhikkhave rāgakkhayo dosakkhayo mohakkhayo  ayaṃ vuccati bhikkhave brahmaññatthoti aṭṭhamaṃ

 sāvatthinidānaṃ brahmacariyañca vo bhikkhave desessāmi brahmacariyaphalāni ca taṃ suṇātha katamañca bhikkhave brahmacariyaṃ ayameva ariyo aṭṭhaṅgiko maggo seyyathidaṃ   sammādiṭṭhi sammāsamādhi idaṃ vuccati bhikkhave brahmacariyaṃ katamāni  ca bhikkhave brahmacariyaphalāni sotāpattiphalaṃ sakadāgāmiphalaṃ anāgāmiphalaṃ arahattaphalaṃ  imāni vuccanti bhikkhave brahmacariyaphalānīti navamaṃ

 sāvatthinidānaṃ brahmacariyañca vo bhikkhave desessāmi brahmacariyatthañca taṃ suṇātha katamañca bhikkhave brahmacariyaṃ ayameva ariyo aṭṭhaṅgiko maggo seyyathidaṃ  sammādiṭṭhi sammāsamādhi idaṃ vuccati bhikkhave brahmacariyaṃ katamo  ca bhikkhave brahmacariyattho yo kho bhikkhave rāgakkhayo dosakkhayo mohakkhayo  ayaṃ vuccati bhikkhave brahmacariyatthoti dasamaṃ

tassuddānaṃ 
paṭipatti paṭipanno ca viraddhañca pāraṃgamā
sāmaññena ca dve vuttā brahmaññā apare duve
brahmacariyena dve vuttā vaggo tena pavuccatīti
5 aññatitthiyapeyyālavaggo

 sāvatthinidānaṃ  sace vo bhikkhave aññatitthiyā paribbājakā evaṃ puccheyyuṃ  kimatthiyaṃ āvuso samaṇe gotame brahmacariyaṃ vussatīti evaṃ  puṭṭhā tumhe bhikkhave tesaṃ aññatitthiyānaṃ paribbājakānaṃ evaṃ byākareyyātha  rāgavirāgatthaṃ kho āvuso bhagavati brahmacariyaṃ vussatīti sace pana vo bhikkhave aññatitthiyā paribbājakā  evaṃ puccheyyuṃ  atthi panāvuso maggo atthi paṭipadā rāgavirāgāyāti evaṃ puṭṭhā tumhe bhikkhave tesaṃ aññatitthiyānaṃ paribbājakānaṃ evaṃ byākareyyātha  atthi kho āvuso maggo atthi paṭipadā rāgavirāgāyāti katamo ca bhikkhave maggo katamā ca paṭipadā rāgavirāgāya  ayameva ariyo aṭṭhaṅgiko maggo seyyathidaṃ  sammādiṭṭhi sammāsamādhi ayaṃ bhikkhave maggo ayaṃ paṭipadā rāgavirāgāyāti evaṃ puṭṭhā tumhe bhikkhave tesaṃ aññatitthiyānaṃ paribbājakānaṃ evaṃ byākareyyāthāti paṭhamaṃ

 sace vo bhikkhave aññatitthiyā paribbājakā evaṃ puccheyyuṃ  kimatthiyaṃ āvuso samaṇe gotame brahmacariyaṃ vussatīti evaṃ puṭṭhā tumhe bhikkhave tesaṃ aññatitthiyānaṃ  paribbājakānaṃ evaṃ byākareyyātha  saṃyojanappahānatthaṃ kho āvuso bhagavati brahmacariyaṃ vussatīti anusayasamugghātanatthaṃ kho āvuso bhagavati brahmacariyaṃ vussatīti addhānapariññatthaṃ kho āvuso bhagavati brahmacariyaṃ vussatīti āsavānaṃ khayatthaṃ kho āvuso bhagavati brahmacariyaṃ vussatīti vijjāvimuttiphalasacchikiriyatthaṃ kho āvuso bhagavati brahmacariyaṃ vussatīti ñāṇadassanatthaṃ kho āvuso bhagavati brahmacariyaṃ vussatīti sattamaṃ

 sāvatthinidānaṃ sace  vo bhikkhave aññatitthiyā paribbājakā evaṃ puccheyyuṃ  kimatthiyaṃ āvuso samaṇe gotame brahmacariyaṃ vussatīti evaṃ puṭṭhā tumhe bhikkhave tesaṃ aññatitthiyānaṃ paribbājakānaṃ evaṃ byākareyyātha  anupādāparinibbānatthaṃ kho āvuso bhagavati brahmacariyaṃ vussatīti sace pana vo bhikkhave aññatitthiyā paribbājakā evaṃ puccheyyuṃ  atthi panāvuso maggo atthi paṭipadā anupādāparinibbānāyāti evaṃ puṭṭhā tumhe bhikkhave tesaṃ aññatitthiyānaṃ  paribbājakānaṃ evaṃ byākareyyātha   atthi kho āvuso maggo atthi paṭipadā anupādāparinibbānāyāti  katamo ca bhikkhave maggo katamā ca paṭipadā anupādāparinibbānāya ayameva ariyo aṭṭhaṅgiko maggo seyyathidaṃ  sammādiṭṭhi sammāsamādhi ayaṃ bhikkhave maggo ayaṃ paṭipadā anupādāparinibbānāyāti evaṃ puṭṭhā tumhe bhikkhave tesaṃ aññatitthiyānaṃ paribbājakānaṃ evaṃ byākareyyāthāti aṭṭhamaṃ

tassuddānaṃ 
virāgasaṃyojanaṃ anusayaṃ addhānaṃ āsavā khayā
vijjāvimuttiñāṇañca anupādāya aṭṭhamī
6 sūriyapeyyālavaggo

 sāvatthinidānaṃ  sūriyassa bhikkhave udayato etaṃ pubbaṅgamaṃ etaṃ pubbanimittaṃ yadidaṃ  aruṇuggaṃ evameva kho bhikkhave  bhikkhuno ariyassa aṭṭhaṅgikassa maggassa uppādāya etaṃ pubbaṅgamaṃ etaṃ pubbanimittaṃ yadidaṃ  kalyāṇamittatā kalyāṇamittassetaṃ bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati kathañca bhikkhave bhikkhu kalyāṇamitto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ  sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu kalyāṇamitto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti paṭhamaṃ

 sūriyassa bhikkhave udayato etaṃ pubbaṅgamaṃ etaṃ pubbanimittaṃ yadidaṃ  aruṇuggaṃ evameva kho bhikkhave bhikkhuno ariyassa aṭṭhaṅgikassa maggassa uppādāya  etaṃ pubbaṅgamaṃ etaṃ pubbanimittaṃ yadidaṃ  sīlasampadā sīlasampannassetaṃ bhikkhave bhikkhuno pāṭikaṅkhaṃ yadidaṃ   chandasampadā yadidaṃ  attasampadā yadidaṃ  diṭṭhisampadā yadidaṃ  appamādasampadā chaṭṭhaṃ

 sūriyassa  bhikkhave udayato etaṃ pubbaṅgamaṃ etaṃ pubbanimittaṃ yadidaṃ  aruṇuggaṃ evameva kho bhikkhave bhikkhuno ariyassa aṭṭhaṅgikassa maggassa uppādāya etaṃ pubbaṅgamaṃ etaṃ pubbanimmittaṃ yadidaṃ  yonisomanasikārasampadā yonisomanasikārasampannassetaṃ bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati kathañca bhikkhave bhikkhu yonisomanasikārasampanno ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu yonisomanasikārasampanno ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti sattamaṃ

 sūriyassa  bhikkhave udayato etaṃ pubbaṅgamaṃ etaṃ pubbanimittaṃ yadidaṃ  aruṇuggaṃ evameva kho bhikkhave bhikkhuno ariyassa aṭṭhaṅgikassa maggassa uppādāya etaṃ pubbaṅgamaṃ etaṃ pubbanimittaṃ  yadidaṃ  kalyāṇamittatā kalyāṇamittassetaṃ bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati kathañca bhikkhave bhikkhu kalyāṇamitto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ sammāsamādhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ evaṃ kho bhikkhave bhikkhu kalyāṇamitto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti paṭhamaṃ

 sūriyassa  bhikkhave udayato etaṃ pubbaṅgamaṃ etaṃ pubbanimittaṃ yadidaṃ  aruṇuggaṃ evameva kho bhikkhave bhikkhuno ariyassa aṭṭhaṅgikassa maggassa uppādāya etaṃ pubbaṅgamaṃ etaṃ pubbanimittaṃ yadidaṃ  sīlasampadā yadidaṃ   chandasampadā yadidaṃ  attasampadā yadidaṃ  diṭṭhisampadā yadidaṃ  appamādasampadā chaṭṭhaṃ

 yadidaṃ   yonisomanasikārasampadā yonisomanasikārasampannassetaṃ bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ  maggaṃ bahulīkarissati kathañca bhikkhave bhikkhu yonisomanasikārasampanno ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ sammāsamādhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ evaṃ kho bhikkhave bhikkhu yonisomanasikārasampanno ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti sattamaṃ

tassuddānaṃ 
kalyāṇamittaṃ sīlañca chando ca attasampadā
diṭṭhi ca appamādo ca yoniso bhavati sattamaṃ
7 ekadhammapeyyālavaggo

 sāvatthinidānaṃ  ekadhammo bhikkhave bahūpakāro ariyassa aṭṭhaṅgikassa maggassa uppādāya katamo ekadhammo yadidaṃ  kalyāṇamittatā kalyāṇamittassetaṃ  bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati kathañca bhikkhave bhikkhu kalyāṇamitto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ sammāsamādhiṃ bhāveti vivekanissitaṃ  virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu kalyāṇamitto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti paṭhamaṃ

 ekadhammo bhikkhave bahūpakāro ariyassa aṭṭhaṅgikassa maggassa uppādāya katamo ekadhammo yadidaṃ  sīlasampadā yadidaṃ  chandasampadā yadidaṃ  attasampadā yadidaṃ  diṭṭhisampadā yadidaṃ   appamādasampadā chaṭṭhaṃ

 yadidaṃ  yonisomanasikārasampadā yonisomanasikārasampannassetaṃ bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati kathañca bhikkhave bhikkhu  yonisomanasikārasampanno ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu yonisomanasikārasampanno ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti sattamaṃ

 sāvatthinidānaṃ ekadhammo bhikkhave bahūpakāro ariyassa aṭṭhaṅgikassa maggassa uppādāya katamo ekadhammo yadidaṃ  kalyāṇamittatā kalyāṇamittassetaṃ  bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati kathañca bhikkhave bhikkhu kalyāṇamitto ariyaṃ aṭṭhaṅgikaṃ maggaṃ bhāveti ariyaṃ  aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti rāgavinayapariyosānaṃ dosavinayapariyosānaṃ  mohavinayapariyosānaṃ sammāsamādhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ evaṃ kho bhikkhave bhikkhu kalyāṇamitto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti paṭhamaṃ

 sāvatthinidānaṃ ekadhammo bhikkhave bahūpakāro ariyassa aṭṭhaṅgikassa maggassa uppādāya katamo ekadhammo yadidaṃ  sīlasampadā yadidaṃ  chandasampadā yadidaṃ  attasampadā yadidaṃ  diṭṭhisampadā yadidaṃ   appamādasampadā chaṭṭhaṃ

 yadidaṃ  yonisomanasikārasampadā yonisomanasikārasampannassetaṃ bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati kathañca bhikkhave bhikkhu yonisomanasikārasampanno ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti sammāsamādhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ evaṃ kho bhikkhave bhikkhu yonisomanasikārasampanno ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti sattamaṃ

tassuddānaṃ 
kalyāṇamittaṃ  sīlañca chando ca attasampadā
diṭṭhi ca appamādo ca yoniso bhavati sattamaṃ
8 dutiyaekadhammapeyyālavaggo

 sāvatthinidānaṃ  nāhaṃ bhikkhave aññaṃ ekadhammampi samanupassāmi yena anuppanno vā ariyo aṭṭhaṅgiko maggo uppajjati uppanno vā ariyo aṭṭhaṅgiko maggo bhāvanāpāripūriṃ gacchati yathayidaṃ bhikkhave kalyāṇamittatā kalyāṇamittassetaṃ bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati kathañca bhikkhave bhikkhu kalyāṇamitto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha  bhikkhave bhikkhu sammādiṭṭhiṃ bhāveti vivekanissitaṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu kalyāṇamitto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti paṭhamaṃ

 nāhaṃ bhikkhave aññaṃ ekadhammampi samanupassāmi yena anuppanno vā ariyo aṭṭhaṅgiko maggo uppajjati uppanno vā ariyo aṭṭhaṅgiko maggo bhāvanāpāripūriṃ gacchati yathayidaṃ  bhikkhave sīlasampadā yathayidaṃ bhikkhave chandasampadā yathayidaṃ bhikkhave attasampadā yathayidaṃ bhikkhave diṭṭhisampadā yathayidaṃ bhikkhave appamādasampadā chaṭṭhaṃ

 yathayidaṃ  bhikkhave yonisomanasikārasampadā yonisomanasikārasampannassetaṃ bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati kathañca bhikkhave bhikkhu yonisomanasikārasampanno ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti vivekanissitaṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu  yonisomanasikārasampanno ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti sattamaṃ

 nāhaṃ  bhikkhave aññaṃ ekadhammampi samanupassāmi yena anuppanno vā ariyo aṭṭhaṅgiko maggo uppajjati uppanno vā ariyo aṭṭhaṅgiko maggo bhāvanāpāripūriṃ gacchati yathayidaṃ bhikkhave kalyāṇamittatā kalyāṇamittassetaṃ bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati kathañca bhikkhave bhikkhu kalyāṇamitto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu  sammādiṭṭhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ sammāsamādhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ evaṃ kho bhikkhave bhikkhu kalyāṇamitto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti paṭhamaṃ

 nāhaṃ bhikkhave aññaṃ ekadhammampi samanupassāmi yena anuppanno vā ariyo aṭṭhaṅgiko maggo uppajjati uppanno vā ariyo aṭṭhaṅgiko maggo bhāvanāpāripūriṃ gacchati yathayidaṃ bhikkhave sīlasampadā yathayidaṃ bhikkhave chandasampadā yathayidaṃ bhikkhave attasampadā yathayidaṃ  bhikkhave diṭṭhisampadā yathayidaṃ bhikkhave appamādasampadā chaṭṭhaṃ

 yathayidaṃ bhikkhave yonisomanasikārasampadā yonisomanasikārasampannassetaṃ bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati kathañca bhikkhave bhikkhu yonisomanasikārasampanno ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha  bhikkhave bhikkhu sammādiṭṭhiṃ bhāveti rāgavinayapariyosānaṃ  dosavinayapariyosānaṃ mohavinayapariyosānaṃ sammāsamādhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ evaṃ kho  bhikkhave bhikkhu yonisomanasikārasampanno ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti sattamaṃ

tassuddānaṃ 
kalyāṇamittaṃ sīlañca chando ca attasampadā
diṭṭhi ca appamādo ca yoniso bhavati sattamaṃ
1 gaṅgāpeyyālavaggo

 sāvatthinidānaṃ  seyyathāpi bhikkhave gaṅgā nadī pācīnaninnā pācīnapoṇā pācīnapabbhārā evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro kathañca bhikkhave  bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro idha bhikkhave bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāroti paṭhamaṃ

 seyyathāpi bhikkhave yamunā nadī pācīnaninnā pācīnapoṇā pācīnapabbhārā evameva kho bhikkhave seyyathāpi  bhikkhave aciravatī nadī pācīnaninnā pācīnapoṇā pācīnapabbhārā evameva kho bhikkhave seyyathāpi bhikkhave sarabhū nadī pācīnaninnā pācīnapoṇā pācīnapabbhārā evameva kho bhikkhave seyyathāpi  bhikkhave mahī nadī pācīnaninnā pācīnapoṇā pācīnapabbhārā evameva kho bhikkhave pañcamaṃ

 seyyathāpi  bhikkhave yā kācimā mahānadiyo seyyathidaṃ  gaṅgā yamunā aciravatī sarabhū mahī sabbā tā pācīnaninnā pācīnapoṇā pācīnapabbhārā evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ  aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro idha bhikkhave bhikkhu sammādiṭṭhiṃ bhāveti vivekanissitaṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāroti chaṭṭhaṃ

 seyyathāpi  bhikkhave gaṅgā nadī samuddaninnā samuddapoṇā samuddapabbhārā evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro idha bhikkhave bhikkhu sammādiṭṭhiṃ bhāveti vivekanissitaṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāroti paṭhamaṃ

 seyyathāpi bhikkhave yamunā nadī samuddaninnā samuddapoṇā samuddapabbhārā evameva kho bhikkhave bhikkhu seyyathāpi bhikkhave aciravatī nadī samuddaninnā samuddapoṇā samuddapabbhārā evameva kho bhikkhave bhikkhu seyyathāpi  bhikkhave sarabhū nadī samuddaninnā samuddapoṇā samuddapabbhārā evameva kho bhikkhave bhikkhu seyyathāpi bhikkhave mahī  nadī samuddaninnā samuddapoṇā samuddapabbhārā evameva kho bhikkhave bhikkhu seyyathāpi bhikkhave yā kācimā mahānadiyo seyyathidaṃ  gaṅgā yamunā aciravatī sarabhū mahī sabbā tā samuddaninnā samuddapoṇā samuddapabbhārā evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ  bahulīkaronto nibbānaninno hoti nibbānapoṇo nibbānapabbhāro kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro idha bhikkhave bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu ariyaṃ aṭṭhaṅgikaṃ  maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāroti chaṭṭhaṃ

tassuddānaṃ 
cha pācīnato ninnā cha ninnā ca samuddato
ete dve cha dvādasa honti vaggo tena pavuccatīti
gaṅgāpeyyālī pācīnaninnavācanamaggī vivekanissitaṃ dvādasakī paṭhamakī
2 dutiyagaṅgāpeyyālavaggo

 seyyathāpi bhikkhave gaṅgā nadī pācīnaninnā pācīnapoṇā pācīnapabbhārā evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro kathañca  bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro idha bhikkhave bhikkhu sammādiṭṭhiṃ bhāveti rāgavinayapariyosānaṃ  dosavinayapariyosānaṃ mohavinayapariyosānaṃ sammāsamādhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāroti paṭhamaṃ

 seyyathāpi  bhikkhave yamunā nadī pācīnaninnā pācīnapoṇā pācīnapabbhārā evameva kho bhikkhave bhikkhu dutiyaṃ
 seyyathāpi bhikkhave aciravatī nadī pācīnaninnā pācīnapoṇā pācīnapabbhārā evameva kho bhikkhave bhikkhu tatiyaṃ
 seyyathāpi bhikkhave sarabhū nadī pācīnaninnā pācīnapoṇā pācīnapabbhārā evameva kho bhikkhave bhikkhu  catutthaṃ
 seyyathāpi bhikkhave mahī nadī pācīnaninnā pācīnapoṇā pācīnapabbhārā evameva kho bhikkhave bhikkhu pañcamaṃ
 seyyathāpi bhikkhave yā kācimā mahānadiyo seyyathidaṃ  gaṅgā yamunā aciravatī sarabhū mahī sabbā tā  pācīnaninnā pācīnapoṇā pācīnapabbhārā evameva kho bhikkhave bhikkhu chaṭṭhaṃ

 seyyathāpi bhikkhave gaṅgā nadī samuddaninnā samuddapoṇā samuddapabbhārā evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo  nibbānapabbhāro idha bhikkhave bhikkhu sammādiṭṭhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ sammāsamādhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāroti paṭhamaṃ

 seyyathāpi bhikkhave yamunā nadī samuddaninnā samuddapoṇā samuddapabbhārā evameva kho bhikkhave bhikkhu dutiyaṃ
 seyyathāpi bhikkhave aciravatī  nadī samuddaninnā samuddapoṇā samuddapabbhārā evameva kho bhikkhave bhikkhu tatiyaṃ
 seyyathāpi  bhikkhave sarabhū nadī samuddaninnā samuddapoṇā samuddapabbhārā evameva kho bhikkhave bhikkhu  catutthaṃ
 seyyathāpi bhikkhave mahī nadī samuddaninnā samuddapoṇā samuddapabbhārā evameva kho bhikkhave bhikkhu pañcamaṃ
 seyyathāpi bhikkhave yā kācimā mahānadiyo seyyathidaṃ  gaṅgā yamunā aciravatī sarabhū mahī sabbā tā samuddaninnā samuddapoṇā samuddapabbhārā evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro idha bhikkhave bhikkhu sammādiṭṭhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ  sammāsamādhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāroti chaṭṭhaṃ
(rāgavinayadvādasakī dutiyakī samuddaninnanti)

 seyyathāpi bhikkhave gaṅgā nadī pācīnaninnā pācīnapoṇā pācīnapabbhārā evameva kho bhikkhave bhikkhu ariyaṃ  aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro idha bhikkhave bhikkhu sammādiṭṭhiṃ bhāveti amatogadhaṃ amataparāyanaṃ amatapariyosānaṃ sammāsamādhiṃ bhāveti amatogadhaṃ amataparāyanaṃ amatapariyosānaṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāroti paṭhamaṃ

 seyyathāpi  bhikkhave yamunā nadī pācīnaninnā pācīnapoṇā pācīnapabbhārā evameva kho bhikkhave bhikkhu dutiyaṃ
 seyyathāpi bhikkhave aciravatī nadī pācīnaninnā pācīnapoṇā pācīnapabbhārā  evameva kho bhikkhave bhikkhu tatiyaṃ
 seyyathāpi bhikkhave sarabhū nadī pācīnaninnā pācīnapoṇā pācīnapabbhārā evameva kho bhikkhave bhikkhu catutthaṃ
 seyyathāpi bhikkhave mahī nadī pācīnaninnā pācīnapoṇā pācīnapabbhārā evameva kho bhikkhave bhikkhu pañcamaṃ
 seyyathāpi bhikkhave yā kācimā mahānadiyo seyyathidaṃ  gaṅgā yamunā aciravatī sarabhū mahī sabbā tā pācīnaninnā  pācīnapoṇā pācīnapabbhārā evameva kho bhikkhave bhikkhu  chaṭṭhaṃ

 seyyathāpi bhikkhave gaṅgā nadī samuddaninnā samuddapoṇā samuddapabbhārā evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro idha  bhikkhave bhikkhu sammādiṭṭhiṃ bhāveti amatogadhaṃ amataparāyanaṃ amatapariyosānaṃ sammāsamādhiṃ bhāveti amatogadhaṃ amataparāyanaṃ amatapariyosānaṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāroti paṭhamaṃ

 seyyathāpi bhikkhave yamunā nadī samuddaninnā samuddapoṇā samuddapabbhārā evameva kho bhikkhave bhikkhu seyyathāpi bhikkhave aciravatī nadī samuddaninnā samuddapoṇā samuddapabbhārā evameva kho bhikkhave bhikkhu seyyathāpi bhikkhave sarabhū nadī samuddaninnā samuddapoṇā samuddapabbhārā evameva kho bhikkhave bhikkhu seyyathāpi bhikkhave mahī nadī samuddaninnā samuddapoṇā  samuddapabbhārā evameva kho bhikkhave bhikkhu seyyathāpi bhikkhave yā kācimā mahānadiyo seyyathidaṃ  gaṅgā  yamunā aciravatī sarabhū mahī sabbā tā samuddaninnā samuddapoṇā samuddapabbhārā evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ  aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro idha bhikkhave bhikkhu sammādiṭṭhiṃ bhāveti amatogadhaṃ amataparāyanaṃ amatapariyosānaṃ sammāsamādhiṃ bhāveti amatogadhaṃ amataparāyanaṃ amatapariyosānaṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāroti chaṭṭhaṃ
(amatogadhadvādasakī tatiyakī)

 seyyathāpi bhikkhave gaṅgā nadī pācīnaninnā pācīnapoṇā pācīnapabbhārā evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo  nibbānapabbhāro idha bhikkhave bhikkhu sammādiṭṭhiṃ bhāveti nibbānaninnaṃ nibbānapoṇaṃ nibbānapabbhāraṃ sammāsamādhiṃ bhāveti nibbānaninnaṃ nibbānapoṇaṃ nibbānapabbhāraṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāroti paṭhamaṃ

 seyyathāpi  bhikkhave yamunā nadī pācīnaninnā pācīnapoṇā pācīnapabbhārā evameva kho bhikkhave bhikkhu seyyathāpi bhikkhave aciravatī nadī pācīnaninnā pācīnapoṇā pācīnapabbhārā evameva kho bhikkhave bhikkhu seyyathāpi bhikkhave sarabhū nadī pācīnaninnā pācīnapoṇā pācīnapabbhārā evameva kho bhikkhave bhikkhu seyyathāpi bhikkhave mahī nadī pācīnaninnā pācīnapoṇā  pācīnapabbhārā evameva kho bhikkhave bhikkhu seyyathāpi bhikkhave yā kācimā mahānadiyo seyyathidaṃ  gaṅgā yamunā aciravatī sarabhū mahī sabbā tā pācīnaninnā pācīnapoṇā pācīnapabbhārā evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo  nibbānapabbhāro idha bhikkhave bhikkhu sammādiṭṭhiṃ bhāveti nibbānaninnaṃ nibbānapoṇaṃ nibbānapabbhāraṃ sammāsamādhiṃ bhāveti nibbānaninnaṃ nibbānapoṇaṃ nibbānapabbhāraṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāroti chaṭṭhaṃ

 seyyathāpi bhikkhave gaṅgā nadī samuddaninnā samuddapoṇā samuddapabbhārā evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro idha bhikkhave bhikkhu sammādiṭṭhiṃ bhāveti nibbānaninnaṃ nibbānapoṇaṃ nibbānapabbhāraṃ sammāsamādhiṃ bhāveti nibbānaninnaṃ nibbānapoṇaṃ nibbānapabbhāraṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāroti paṭhamaṃ

 seyyathāpi  bhikkhave yamunā nadī samuddaninnā samuddapoṇā samuddapabbhārā evameva kho bhikkhave bhikkhu seyyathāpi  bhikkhave aciravatī nadī samuddaninnā samuddapoṇā samuddapabbhārā evameva kho bhikkhave bhikkhu seyyathāpi bhikkhave sarabhū nadī samuddaninnā samuddapoṇā samuddapabbhārā evameva kho bhikkhave bhikkhu seyyathāpi bhikkhave mahī nadī samuddaninnā  samuddapoṇā samuddapabbhārā evameva kho bhikkhave bhikkhu seyyathāpi bhikkhave yā kācimā mahānadiyo seyyathidaṃ  gaṅgā yamunā aciravatī sarabhū mahī sabbā tā samuddaninnā samuddapoṇā samuddapabbhārā evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro idha bhikkhave bhikkhu sammādiṭṭhiṃ bhāveti nibbānaninnaṃ nibbānapoṇaṃ nibbānapabbhāraṃ sammāsamādhiṃ bhāveti nibbānaninnaṃ nibbānapoṇaṃ nibbānapabbhāraṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāroti chaṭṭhaṃ


tassuddānaṃ 
cha  pācīnato ninnā cha ninnā ca samuddato
ete dve cha dvādasa honti vaggo tena pavuccatīti
nibbānaninno dvādasakī catutthakī chaṭṭhā navakī
5 appamādapeyyālavaggo

 sāvatthinidānaṃ  yāvatā bhikkhave sattā apadā vā dvipadā  vā catuppadā vā bahuppadā  vā rūpino vā arūpino vā saññino vā asaññino  vā nevasaññīnāsaññino vā tathāgato tesaṃ aggamakkhāyati arahaṃ sammāsambuddho evameva kho bhikkhave ye keci kusalā dhammā sabbe te appamādamūlakā appamādasamosaraṇā appamādo tesaṃ dhammānaṃ aggamakkhāyati appamattassetaṃ bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ  bahulīkarissati kathañca bhikkhave bhikkhu appamatto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu appamatto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti
yāvatā bhikkhave sattā apadā vā dvipadā vā catuppadā vā bahuppadā vā rūpino vā arūpino vā saññino vā asaññino vā nevasaññīnāsaññino vā tathāgato  tesaṃ aggamakkhāyati arahaṃ sammāsambuddho evameva kho bhikkhave ye keci kusalā dhammā sabbe te appamādamūlakā appamādasamosaraṇā appamādo tesaṃ dhammānaṃ aggamakkhāyati appamattassetaṃ bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ  maggaṃ bahulīkarissati kathañca  bhikkhave bhikkhu appamatto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ sammāsamādhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ evaṃ kho bhikkhave bhikkhu appamatto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti
yāvatā bhikkhave sattā apadā vā dvipadā vā catuppadā vā bahuppadā vā rūpino vā arūpino vā saññino vā asaññino vā nevasaññīnāsaññino vā tathāgato tesaṃ aggamakkhāyati arahaṃ sammāsambuddho evameva kho bhikkhave ye keci kusalā dhammā sabbe te appamādamūlakā appamādasamosaraṇā appamādo tesaṃ dhammānaṃ aggamakkhāyati appamattassetaṃ bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati kathañca bhikkhave bhikkhu appamatto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha  bhikkhave bhikkhu sammādiṭṭhiṃ bhāveti amatogadhaṃ amataparāyanaṃ amatapariyosānaṃ sammāsamādhiṃ bhāveti amatogadhaṃ amataparāyanaṃ amatapariyosānaṃ evaṃ kho bhikkhave bhikkhu  appamatto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti
yāvatā  bhikkhave sattā apadā vā dvipadā vā catuppadā vā bahuppadā vā rūpino vā arūpino vā saññino vā asaññino vā nevasaññīnāsaññino vā tathāgato tesaṃ aggamakkhāyati arahaṃ sammāsambuddho evameva kho bhikkhave ye keci kusalā dhammā sabbe te appamādamūlakā appamādasamosaraṇā appamādo tesaṃ dhammānaṃ aggamakkhāyati appamattassetaṃ bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati kathañca bhikkhave bhikkhu appamatto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti nibbānaninnaṃ nibbānapoṇaṃ nibbānapabbhāraṃ sammāsamādhiṃ bhāveti nibbānaninnaṃ nibbānapoṇaṃ nibbānapabbhāraṃ evaṃ kho bhikkhave bhikkhu appamatto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti paṭhamaṃ

 seyyathāpi  bhikkhave yāni kānici jaṅgalānaṃ pāṇānaṃ padajātāni sabbāni tāni hatthipade samodhānaṃ gacchanti hatthipadaṃ tesaṃ aggamakkhāyati yadidaṃ  mahantattena evameva kho bhikkhave ye keci kusalā dhammā sabbe te appamādamūlakā appamādasamosaraṇā appamādo tesaṃ dhammānaṃ aggamakkhāyati appamattassetaṃ bhikkhave bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati kathañca bhikkhave bhikkhu appamatto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu appamatto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti dutiyaṃ

 seyyathāpi  bhikkhave kūṭāgārassa yā kāci gopānasiyo sabbā tā kūṭaṅgamā kūṭaninnā kūṭasamosaraṇā kūṭaṃ tāsaṃ aggamakkhāyati  evameva kho bhikkhave tatiyaṃ
 seyyathāpi  bhikkhave ye keci mūlagandhā kāḷānusāriyaṃ tesaṃ aggamakkhāyati evameva kho bhikkhave catutthaṃ
 seyyathāpi  bhikkhave ye keci sāragandhā lohitacandanaṃ tesaṃ aggamakkhāyati evameva kho bhikkhave  pañcamaṃ
 seyyathāpi bhikkhave ye keci pupphagandhā vassikaṃ tesaṃ aggamakkhāyati evameva kho bhikkhave chaṭṭhaṃ
 seyyathāpi bhikkhave ye keci kuṭṭarājāno sabbe te rañño cakkavattissa anuyantā bhavanti rājā tesaṃ cakkavatti aggamakkhāyati evameva kho bhikkhave sattamaṃ

 seyyathāpi  bhikkhave yā kāci tārakarūpānaṃ pabhā sabbā tā candimappabhāya  kalaṃ nāgghanti soḷasiṃ candappabhā tāsaṃ aggamakkhāyati evameva kho bhikkhave aṭṭhamaṃ
 seyyathāpi bhikkhave saradasamaye viddhe vigatavalāhake deve ādicco nabhaṃ abbhussakkamāno sabbaṃ ākāsagataṃ tamagataṃ abhivihacca bhāsate ca tapate ca virocati ca evameva kho bhikkhave navamaṃ
 seyyathāpi  bhikkhave yāni kānici tantāvutānaṃ vatthānaṃ kāsikavatthaṃ tesaṃ aggamakkhāyati evameva kho bhikkhave ye keci kusalā dhammā sabbe te appamādamūlakā appamādasamosaraṇā appamādo tesaṃ dhammānaṃ aggamakkhāyati appamattassetaṃ bhikkhave  bhikkhuno pāṭikaṅkhaṃ  ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati kathañca  bhikkhave bhikkhu appamatto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu appamatto ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti dasamaṃ


tassuddānaṃ 
tathāgataṃ  padaṃ kūṭaṃ mūlaṃ sāro ca vassikaṃ
rājā candimasūriyā ca vatthena dasamaṃ padaṃ
6 balakaraṇīyavaggo

 sāvatthinidānaṃ  seyyathāpi bhikkhave ye keci balakaraṇīyā kammantā karīyanti sabbe te pathaviṃ nissāya pathaviyaṃ patiṭṭhāya  evamete balakaraṇīyā kammantā karīyanti evameva kho bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti kathañca bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti
(paragaṅgāpeyyālīvaṇṇiyato paripuṇṇasuttanti vitthāramaggī)
seyyathāpi  bhikkhave ye keci balakaraṇīyā kammantā karīyanti sabbe te pathaviṃ nissāya pathaviyaṃ patiṭṭhāya evamete balakaraṇīyā kammantā karīyanti evameva kho bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti kathañca  bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ sammāsamādhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ evaṃ kho bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti
seyyathāpi  bhikkhave ye keci balakaraṇīyā kammantā karīyanti sabbe te pathaviṃ nissāya pathaviyaṃ patiṭṭhāya evamete balakaraṇīyā kammantā karīyanti evameva kho bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti kathañca bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti amatogadhaṃ amataparāyanaṃ amatapariyosānaṃ sammāsamādhiṃ bhāveti amatogadhaṃ amataparāyanaṃ amatapariyosānaṃ evaṃ kho bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti
seyyathāpi  bhikkhave ye keci balakaraṇīyā kammantā  karīyanti sabbe te pathaviṃ nissāya pathaviyaṃ patiṭṭhāya evamete balakaraṇīyā kammantā karīyanti evameva kho bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti kathañca bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha bhikkhave bhikkhu sammādiṭṭhiṃ bhāveti nibbānaninnaṃ nibbānapoṇaṃ nibbānapabbhāraṃ sammāsamādhiṃ bhāveti nibbānaninnaṃ nibbānapoṇaṃ nibbānapabbhāraṃ evaṃ kho bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti paṭhamaṃ

 seyyathāpi bhikkhave ye kecime bījagāmabhūtagāmā vuḍḍhiṃ virūḷhiṃ vepullaṃ āpajjanti sabbe te pathaviṃ nissāya pathaviyaṃ patiṭṭhāya evamete bījagāmabhūtagāmā vuḍḍhiṃ virūḷhiṃ vepullaṃ āpajjanti evameva kho bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto vuḍḍhiṃ virūḷhiṃ vepullaṃ pāpuṇāti dhammesu kathañca bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto vuḍḍhiṃ  virūḷhiṃ vepullaṃ pāpuṇāti dhammesu idha bhikkhave  bhikkhu sammādiṭṭhiṃ bhāveti vivekanissitaṃ sammāsamādhiṃ bhāveti vivekanissitaṃ virāganissitaṃ nirodhanissitaṃ  vossaggapariṇāmiṃ evaṃ kho bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto vuḍḍhiṃ virūḷhiṃ vepullaṃ pāpuṇāti dhammesūti dutiyaṃ

 seyyathāpi  bhikkhave himavantaṃ pabbatarājaṃ nissāya nāgā kāyaṃ vaḍḍhenti balaṃ gāhenti te tattha kāyaṃ vaḍḍhetvā balaṃ gāhetvā kusobbhe otaranti kusobbhe  otaritvā mahāsobbhe otaranti mahāsobbhe otaritvā kunnadiyo otaranti kunnadiyo otaritvā mahānadiyo otaranti mahānadiyo otaritvā mahāsamuddaṃ  otaranti te tattha mahantattaṃ vepullattaṃ āpajjanti kāyena evameva kho bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto mahantattaṃ vepullattaṃ pāpuṇāti dhammesu kathañca bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto mahantattaṃ vepullattaṃ pāpuṇāti dhammesu idha bhikkhave bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ sammāsamādhiṃ bhāveti vivekanissitaṃ virāganissitaṃ  nirodhanissitaṃ vossaggapariṇāmiṃ evaṃ kho bhikkhave bhikkhu sīlaṃ nissāya sīle patiṭṭhāya ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto mahantattaṃ vepullattaṃ pāpuṇāti dhammesūti tatiyaṃ

 seyyathāpi bhikkhave rukkho pācīnaninno pācīnapoṇo pācīnapabbhāro so mūlacchinno  katamena papateyyāti yena  bhante ninno yena poṇo yena pabbhāroti evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno  hoti nibbānapoṇo nibbānapabbhāro kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāro idha bhikkhave bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto nibbānaninno hoti nibbānapoṇo nibbānapabbhāroti catutthaṃ

 seyyathāpi  bhikkhave kumbho nikkujjo vamateva udakaṃ no paccāvamati evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto vamateva  pāpake akusale dhamme no paccāvamati kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto vamateva pāpake akusale dhamme no paccāvamati idha bhikkhave bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto vamateva pāpake akusale dhamme no paccāvamatīti pañcamaṃ

 seyyathāpi bhikkhave sālisūkaṃ vā yavasūkaṃ vā sammāpaṇihitaṃ hatthena vā pādena vā akkantaṃ hatthaṃ vā pādaṃ vā bhindissati lohitaṃ vā uppādessatīti  ṭhānametaṃ vijjati taṃ kissa hetu sammāpaṇihitattā bhikkhave sūkassa evameva  kho bhikkhave bhikkhu sammāpaṇihitāya diṭṭhiyā sammāpaṇihitāya maggabhāvanāya avijjaṃ bhindissati vijjaṃ uppādessati nibbānaṃ sacchikarissatīti  ṭhānametaṃ vijjati taṃ kissa hetu sammāpaṇihitattā bhikkhave diṭṭhiyā kathañca bhikkhave bhikkhu sammāpaṇihitāya diṭṭhiyā sammāpaṇihitāya maggabhāvanāya avijjaṃ bhindati vijjaṃ uppādeti nibbānaṃ sacchikaroti idha bhikkhave bhikkhu sammādiṭṭhiṃ bhāveti vivekanissitaṃ  sammāsamādhiṃ  bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu sammāpaṇihitāya diṭṭhiyā sammāpaṇihitāya maggabhāvanāya avijjaṃ bhindati vijjaṃ uppādeti nibbānaṃ sacchikarotīti chaṭṭhaṃ

 seyyathāpi  bhikkhave ākāse vividhā vātā vāyanti  puratthimāpi vātā vāyanti pacchimāpi vātā vāyanti uttarāpi vātā vāyanti dakkhiṇāpi vātā vāyanti sarajāpi vātā vāyanti arajāpi vātā vāyanti sītāpi vātā vāyanti uṇhāpi vātā vāyanti parittāpi vātā vāyanti adhimattāpi vātā vāyanti evameva kho bhikkhave bhikkhuno ariyaṃ aṭṭhaṅgikaṃ maggaṃ bhāvayato ariyaṃ aṭṭhaṅgikaṃ maggaṃ bahulīkaroto cattāropi satipaṭṭhānā bhāvanāpāripūriṃ gacchanti cattāropi sammappadhānā bhāvanāpāripūriṃ gacchanti cattāropi iddhipādā bhāvanāpāripūriṃ gacchanti pañcapi indriyāni bhāvanāpāripūriṃ gacchanti pañcapi balāni bhāvanāparipūriṃ gacchanti sattapi bojjhaṅgā bhāvanāpāripūriṃ gacchanti kathañca bhikkhave bhikkhuno ariyaṃ aṭṭhaṅgikaṃ maggaṃ bhāvayato ariyaṃ aṭṭhaṅgikaṃ maggaṃ bahulīkaroto cattāropi satipaṭṭhānā bhāvanāpāripūriṃ gacchanti cattāropi sammappadhānā bhāvanāpāripūriṃ gacchanti cattāropi iddhipādā bhāvanāpāripūriṃ gacchanti pañcapi indriyāni bhāvanāpāripūriṃ  gacchanti pañcapi balāni bhāvanāpāripūriṃ gacchanti sattapi bojjhaṅgā bhāvanāpāripūriṃ gacchanti idha bhikkhave bhikkhu sammādiṭṭhiṃ bhāveti sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhuno ariyaṃ aṭṭhaṅgikaṃ maggaṃ  bhāvayato ariyaṃ aṭṭhaṅgikaṃ maggaṃ bahulīkaroto cattāropi satipaṭṭhānā bhāvanāpāripūriṃ gacchanti cattāropi sammappadhānā bhāvanāpāripūriṃ gacchanti cattāropi iddhipādā bhāvanāpāripūriṃ gacchanti pañcapi indriyāni bhāvanāpāripūriṃ gacchanti pañcapi balāni bhāvanāpāripūriṃ gacchanti sattapi bojjhaṅgā bhāvanāpāripūriṃ gacchantīti sattamaṃ

 seyyathāpi bhikkhave gimhānaṃ pacchime māse ūhataṃ rajojallaṃ tamenaṃ mahāakālamegho ṭhānaso antaradhāpeti vūpasameti evameva  kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto uppannuppanne pāpake akusale dhamme ṭhānaso antaradhāpeti vūpasameti kathañca bhikkhave bhikkhu ariyaṃ aṭṭhaṅgikaṃ maggaṃ bhāvento  ariyaṃ aṭṭhaṅgikaṃ maggaṃ bahulīkaronto uppannuppanne pāpake akusale dhamme ṭhānaso antaradhāpeti vūpasameti idha bhikkhave bhikkhu sammādiṭṭhiṃ bhāveti sammāsamādhiṃ bhāveti vivekanissitaṃ virāganissitaṃ  nirodhanissitaṃ vossaggapariṇāmiṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto uppannuppanne pāpake akusale dhamme ṭhānaso antaradhāpeti vūpasametīti aṭṭhamaṃ

 seyyathāpi bhikkhave uppannaṃ mahāmeghaṃ tamenaṃ mahāvāto antarāyeva antaradhāpeti vūpasameti evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto uppannuppanne pāpake akusale dhamme antarāyeva antaradhāpeti vūpasameti kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto uppannuppanne pāpake akusale dhamme antarāyeva antaradhāpeti vūpasameti idha bhikkhave bhikkhu sammādiṭṭhiṃ bhāveti sammāsamādhiṃ bhāveti vivekanissitaṃ virāganissitaṃ nirodhanissitaṃ  vossaggapariṇāmiṃ evaṃ kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto uppannuppanne pāpake akusale dhamme antarāyeva antaradhāpeti vūpasametīti navamaṃ

 seyyathāpi bhikkhave sāmuddikāya nāvāya vettabandhanabandhāya cha māsāni udake pariyādāya  hemantikena thalaṃ ukkhittāya vātātapaparetāni bandhanāni tāni pāvussakena meghena abhippavuṭṭhāni  appakasireneva paṭippassambhanti pūtikāni bhavanti evameva kho bhikkhave bhikkhuno ariyaṃ aṭṭhaṅgikaṃ maggaṃ bhāvayato ariyaṃ aṭṭhaṅgikaṃ maggaṃ bahulīkaroto appakasireneva saṃyojanāni paṭippassambhanti pūtikāni bhavanti  kathañca bhikkhave bhikkhuno ariyaṃ aṭṭhaṅgikaṃ maggaṃ bhāvayato ariyaṃ aṭṭhaṅgikaṃ maggaṃ bahulīkaroto appakasireneva saṃyojanāni paṭippassambhanti pūtikāni bhavanti idha bhikkhave bhikkhu sammādiṭṭhiṃ bhāveti sammāsamādhiṃ  bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhuno ariyaṃ aṭṭhaṅgikaṃ maggaṃ bhāvayato ariyaṃ aṭṭhaṅgikaṃ maggaṃ bahulīkaroto appakasireneva saṃyojanāni paṭippassambhanti pūtikāni bhavantīti dasamaṃ

 seyyathāpi bhikkhave āgantukāgāraṃ tattha puratthimāyapi disāya āgantvā vāsaṃ kappenti pacchimāyapi disāya āgantvā vāsaṃ kappenti uttarāyapi disāya āgantvā vāsaṃ kappenti dakkhiṇāyapi disāya āgantvā vāsaṃ kappenti khattiyāpi āgantvā vāsaṃ kappenti brāhmaṇāpi  āgantvā vāsaṃ kappenti vessāpi āgantvā vāsaṃ kappenti suddāpi āgantvā vāsaṃ kappenti evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto ye dhammā abhiññā pariññeyyā te dhamme abhiññā parijānāti  ye dhammā abhiññā pahātabbā te dhamme abhiññā pajahati ye dhammā abhiññā sacchikātabbā te dhamme abhiññā sacchikaroti ye dhammā abhiññā bhāvetabbā te dhamme abhiññā bhāveti
katame ca bhikkhave dhammā abhiññā pariññeyyā pañcupādānakkhandhātissa vacanīyaṃ katame pañca seyyathidaṃ  rūpupādānakkhandho viññāṇupādānakkhandho ime bhikkhave dhammā abhiññā pariññeyyā katame ca bhikkhave dhammā abhiññā pahātabbā avijjā ca bhavataṇhā ca  ime bhikkhave dhammā abhiññā pahātabbā katame ca bhikkhave dhammā abhiññā sacchikātabbā vijjā ca vimutti ca  ime bhikkhave dhammā abhiññā sacchikātabbā katame ca bhikkhave dhammā abhiññā bhāvetabbā samatho ca vipassanā ca  ime bhikkhave dhammā abhiññā bhāvetabbā kathañca bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto ye dhammā abhiññā pariññeyyā te dhamme abhiññā parijānāti ye  dhammā abhiññā bhāvetabbā te dhamme abhiññā bhāveti idha bhikkhave bhikkhu sammādiṭṭhiṃ bhāveti sammāsamādhiṃ bhāveti vivekanissitaṃ virāganissitaṃ  nirodhanissitaṃ vossaggapariṇāmiṃ evaṃ kho bhikkhave bhikkhu  ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto ye dhammā abhiññā pariññeyyā te dhamme abhiññā parijānāti ye dhammā abhiññā pahātabbā te dhamme abhiññā pajahati ye dhammā abhiññā sacchikātabbā te dhamme  abhiññā sacchikaroti ye dhammā abhiññā bhāvetabbā te dhamme abhiññā bhāvetīti ekādasamaṃ

 seyyathāpi bhikkhave gaṅgā nadī pācīnaninnā pācīnapoṇā pācīnapabbhārā atha mahājanakāyo āgaccheyya kuddāla-piṭakaṃ ādāya  mayaṃ imaṃ gaṅgaṃ nadiṃ pacchāninnaṃ karissāma pacchāpoṇaṃ pacchāpabbhāranti taṃ kiṃ maññatha bhikkhave api nu so mahājanakāyo gaṅgaṃ nadiṃ pacchāninnaṃ kareyya pacchāpoṇaṃ pacchāpabbhāranti no hetaṃ bhante taṃ kissa hetu gaṅgā bhante nadī pācīnaninnā pācīnapoṇā pācīnapabbhārā sā na sukarā pacchāninnaṃ kātuṃ pacchāpoṇaṃ pacchāpabbhāraṃ yāvadeva pana so mahājanakāyo kilamathassa vighātassa bhāgī assāti evameva kho bhikkhave bhikkhuṃ ariyaṃ aṭṭhaṅgikaṃ maggaṃ bhāventaṃ ariyaṃ aṭṭhaṅgikaṃ maggaṃ bahulīkarontaṃ rājāno vā rājamahāmattā vā mittā vā amaccā vā ñātī vā ñātisālohitā vā bhogehi abhihaṭṭhuṃ pavāreyyuṃ  ehambho purisa kiṃ te ime kāsāvā anudahanti kiṃ muṇḍo kapālamanusaṃcarasi! ehi hīnāyāvattitvā bhoge ca bhuñjassu puññāni ca karohīti so  vata bhikkhave bhikkhu ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto sikkhaṃ paccakkhāya hīnāyāvattissatīti  netaṃ ṭhānaṃ vijjati taṃ kissa hetu yañhi taṃ bhikkhave cittaṃ dīgharattaṃ vivekaninnaṃ vivekapoṇaṃ vivekapabbhāraṃ taṃ vata hīnāyāvattissatīti  netaṃ ṭhānaṃ vijjati kathañca bhikkhave bhikkhu ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkaroti idha  bhikkhave bhikkhu sammādiṭṭhiṃ bhāveti vivekanissitaṃ  sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ evaṃ kho bhikkhave bhikkhu  ariyaṃ aṭṭhaṅgikaṃ maggaṃ bhāveti ariyaṃ aṭṭhaṅgikaṃ maggaṃ bahulīkarotīti (yadapi balakaraṇīyaṃ tadapi vitthāretabbaṃ) dvādasamaṃ

tassuddānaṃ 
balaṃ bījañca nāgo ca rukkho kumbhena sūkiyā
ākāsena ca dve meghā nāvā āgantukā nadīti
7 esanāvaggo

 sāvatthinidānaṃ  tisso imā bhikkhave esanā katamā tisso kāmesanā bhavesanā brahmacariyesanā  imā kho bhikkhave tisso esanā imāsaṃ kho bhikkhave tissannaṃ esanānaṃ abhiññāya ariyo aṭṭhaṅgiko maggo bhāvetabbo katamo ariyo aṭṭhaṅgiko maggo idha bhikkhave bhikkhu sammādiṭṭhiṃ bhāveti vivekanissitaṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ imāsaṃ kho bhikkhave tissannaṃ esanānaṃ abhiññāya ayaṃ ariyo aṭṭhaṅgiko maggo bhāvetabboti
tisso imā kho bhikkhave esanā katamā tisso kāmesanā bhavesanā brahmacariyesanā  imā kho bhikkhave tisso esanā imāsaṃ kho bhikkhave tissannaṃ esanānaṃ abhiññāya ariyo aṭṭhaṅgiko maggo bhāvetabbo katamo ariyo aṭṭhaṅgiko maggo idha bhikkhave bhikkhu sammādiṭṭhiṃ bhāveti  sammāsamādhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ imāsaṃ kho bhikkhave tissannaṃ esanānaṃ abhiññāya ayaṃ ariyo aṭṭhaṅgiko maggo bhāvetabboti
tisso  imā kho bhikkhave esanā katamā tisso kāmesanā bhavesanā brahmacariyesanā  imā kho bhikkhave tisso esanā imāsaṃ kho  bhikkhave tissannaṃ esanānaṃ abhiññāya ariyo aṭṭhaṅgiko maggo bhāvetabbo katamo ariyo aṭṭhaṅgiko maggo idha bhikkhave bhikkhu sammādiṭṭhiṃ bhāveti sammāsamādhiṃ bhāveti amatogadhaṃ amataparāyanaṃ amatapariyosānaṃ imāsaṃ kho bhikkhave tissannaṃ esanānaṃ abhiññāya ayaṃ ariyo aṭṭhaṅgiko maggo bhāvetabboti
tisso imā kho bhikkhave esanā katamā tisso kāmesanā bhavesanā brahmacariyesanā  imā kho bhikkhave tisso esanā imāsaṃ kho bhikkhave tissannaṃ esanānaṃ abhiññāya ariyo aṭṭhaṅgiko maggo bhāvetabbo katamo ariyo aṭṭhaṅgiko maggo idha bhikkhave bhikkhu sammādiṭṭhiṃ bhāveti  sammāsamādhiṃ  bhāveti nibbānaninnaṃ nibbānapoṇaṃ nibbānapabbhāraṃ imāsaṃ kho bhikkhave tissannaṃ esanānaṃ abhiññāya ayaṃ ariyo aṭṭhaṅgiko maggo bhāvetabboti
tisso imā bhikkhave esanā katamā tisso kāmesanā bhavesanā brahmacariyesanā  imā kho bhikkhave tisso  esanā imāsaṃ kho bhikkhave tissannaṃ esanānaṃ pariññāya ayaṃ ariyo aṭṭhaṅgiko maggo bhāvetabboti (yadapi abhiññā tadapi pariññāya vitthāretabbaṃ)
tisso imā bhikkhave esanā katamā tisso kāmesanā bhavesanā brahmacariyesanā  imā kho bhikkhave tisso esanā imāsaṃ kho bhikkhave tissannaṃ esanānaṃ parikkhayāya  ayaṃ ariyo aṭṭhaṅgiko maggo bhāvetabboti (yadapi abhiññā tadapi parikkhayāya vitthāretabbaṃ)
tisso imā bhikkhave esanā katamā tisso kāmesanā bhavesanā brahmacariyesanā  imā kho bhikkhave tisso esanā imāsaṃ kho bhikkhave tissannaṃ esanānaṃ pahānāya ariyo aṭṭhaṅgiko maggo bhāvetabbo katamo ariyo aṭṭhaṅgiko maggo idha bhikkhave bhikkhu sammādiṭṭhiṃ bhāveti sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ imāsaṃ kho bhikkhave tissannaṃ esanānaṃ pahānāya ayaṃ ariyo aṭṭhaṅgiko maggo  bhāvetabboti (yadapi abhiññā tadapi pahānāya vitthāretabbaṃ) paṭhamaṃ

 tisso  imā bhikkhave vidhā katamā tisso seyyohamasmīti vidhā sadisohamasmīti vidhā hīnohamasmīti vidhā  imā kho bhikkhave tisso vidhā imāsaṃ kho bhikkhave tissannaṃ vidhānaṃ abhiññāya pariññāya parikkhayāya pahānāya ariyo aṭṭhaṅgiko maggo bhāvetabbo katamo ariyo aṭṭhaṅgiko maggo idha bhikkhave bhikkhu sammādiṭṭhiṃ bhāveti  sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ imāsaṃ kho bhikkhave tissannaṃ vidhānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabboti (yathā esanā evaṃ vitthāretabbaṃ) dutiyaṃ

 tayome bhikkhave āsavā katame tayo kāmāsavo bhavāsavo avijjāsavo  ime kho bhikkhave tayo āsavā imesaṃ kho bhikkhave tiṇṇannaṃ āsavānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabboti tatiyaṃ

 tayome bhikkhave bhavā katame tayo kāmabhavo  rūpabhavo arūpabhavo  ime kho bhikkhave tayo bhavā imesaṃ kho bhikkhave tiṇṇannaṃ bhavānaṃ abhiññāya pariññāya parikkhayāya pahānāya  ayaṃ ariyo aṭṭhaṅgiko maggo bhāvetabboti catutthaṃ

 tisso imā bhikkhave dukkhatā katamā tisso dukkhadukkhatā saṅkhāradukkhatā vipariṇāmadukkhatā  imā kho bhikkhave tisso dukkhatā imāsaṃ kho bhikkhave tissannaṃ dukkhatānaṃ abhiññāya pariññāya parikkhayāya pahānāya aṭṭhaṅgiko maggo bhāvetabboti pañcamaṃ

 tayome  bhikkhave khilā katame tayo rāgo khilo doso khilo moho khilo  ime kho bhikkhave tayo khilā imesaṃ  kho bhikkhave tiṇṇannaṃ khilānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabboti chaṭṭhaṃ

 tīṇimāni bhikkhave malāni katamāni tīṇi rāgo malaṃ doso malaṃ moho malaṃ  imāni kho bhikkhave tīṇi malāni imesaṃ kho bhikkhave tiṇṇannaṃ malānaṃ abhiññāya pariññāya  parikkhayāya pahānāya  ayaṃ ariyo aṭṭhaṅgiko maggo bhāvetabboti sattamaṃ

 tayome bhikkhave nīghā katame tayo rāgo nīgho doso nīgho moho nīgho  ime kho bhikkhave tayo nīghā imesaṃ kho bhikkhave tiṇṇannaṃ nīghānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabboti aṭṭhamaṃ

 tisso imā bhikkhave vedanā katamā tisso sukhā vedanā dukkhā vedanā adukkhamasukhā vedanā  imā kho bhikkhave tisso vedanā imāsaṃ kho bhikkhave tissannaṃ vedanānaṃ abhiññāya pariññāya parikkhayāya pahānāya  ayaṃ ariyo aṭṭhaṅgiko maggo bhāvetabboti navamaṃ

 tisso  imā bhikkhave taṇhā katamā tisso kāmataṇhā bhavataṇhā vibhavataṇhā  imā kho bhikkhave tisso taṇhā imāsaṃ kho bhikkhave tissannaṃ taṇhānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabbo katamo ariyo aṭṭhaṅgiko maggo idha bhikkhave  bhikkhu sammādiṭṭhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ imāsaṃ kho bhikkhave tissannaṃ taṇhānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabboti dasamaṃ

 tisso  imā bhikkhave tasinā katamā tisso kāmatasinā bhavatasinā vibhavatasinā imāsaṃ kho bhikkhave tissannaṃ tasinānaṃ abhiññāya pariññāya parikkhayāya pahānāya  rāgavinayapariyosānaṃ dosavinayapariyosānaṃ mohavinayapariyosānaṃ amatogadhaṃ amataparāyanaṃ amatapariyosānaṃ  nibbānaninnaṃ nibbānapoṇaṃ nibbānapabbhāraṃ imāsaṃ kho bhikkhave tissannaṃ tasinānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabboti ekādasamaṃ

tassuddānaṃ 
esanā vidhā āsavo bhavo ca dukkhatā khilā
malaṃ nīgho ca vedanā dve taṇhā tasināya cāti
8 oghavaggo

 sāvatthinidānaṃ  cattārome  bhikkhave oghā katame cattāro kāmogho bhavogho diṭṭhogho avijjogho  ime kho bhikkhave cattāro oghā imesaṃ kho bhikkhave catunnaṃ oghānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabboti (yathā esanā evaṃ sabbaṃ vitthāretabbaṃ) paṭhamaṃ

 cattārome bhikkhave yogā katame cattāro kāmayogo bhavayogo diṭṭhiyogo avijjāyogo  ime kho bhikkhave cattāro yogā imesaṃ kho bhikkhave catunnaṃ yogānaṃ abhiññāya pariññāya parikkhayāya pahānāya  ayaṃ ariyo aṭṭhaṅgiko maggo bhāvetabboti dutiyaṃ

 cattārimāni  bhikkhave upādānāni katamāni cattāri kāmupādānaṃ diṭṭhupādānaṃ sīlabbatupādānaṃ attavādupādānaṃ  imāni kho bhikkhave cattāri upādānāni imesaṃ kho bhikkhave catunnaṃ upādānānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabboti tatiyaṃ

 cattārome  bhikkhave ganthā katame cattāro abhijjhā kāyagantho byāpādo kāyagantho sīlabbataparāmāso kāyagantho idaṃsaccābhiniveso kāyagantho  ime  kho bhikkhave cattāro ganthā imesaṃ kho bhikkhave catunnaṃ ganthānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabboti catutthaṃ

 sattime bhikkhave anusayā katame satta kāmarāgānusayo paṭighānusayo diṭṭhānusayo  vicikicchānusayo mānānusayo bhavarāgānusayo avijjānusayo  ime kho bhikkhave sattānusayā imesaṃ kho bhikkhave sattannaṃ anusayānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabboti pañcamaṃ

 pañcime bhikkhave kāmaguṇā katame pañca cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā sotaviññeyyā saddā ghānaviññeyyā gandhā jivhāviññeyyā rasā kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā rajanīyā  ime kho bhikkhave pañca kāmaguṇā imesaṃ  kho bhikkhave pañcannaṃ kāmaguṇānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabboti chaṭṭhaṃ

 pañcimāni  bhikkhave nīvaraṇāni katamāni pañca kāmacchandanīvaraṇaṃ byāpādanīvaraṇaṃ thinamiddhanīvaraṇaṃ uddhaccakukkuccanīvaraṇaṃ vicikicchānīvaraṇaṃ  imāni kho bhikkhave pañca nīvaraṇāni imesaṃ kho bhikkhave pañcannaṃ nīvaraṇānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabboti sattamaṃ

 pañcime bhikkhave upādānakkhandhā katame pañca seyyathidaṃ  rūpupādānakkhandho  vedanupādānakkhandho  saññupādānakkhandho saṅkhārupādānakkhandho viññāṇupādānakkhandho ime kho bhikkhave pañcupādānakkhandhā imesaṃ kho bhikkhave pañcannaṃ upādānakkhandhānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabboti aṭṭhamaṃ

 pañcimāni bhikkhave orambhāgiyāni saṃyojanāni katamāni pañca sakkāyadiṭṭhi vicikicchā sīlabbataparāmāso kāmacchando byāpādo  imāni kho bhikkhave pañcorambhāgiyāni  saṃyojanāni imesaṃ kho bhikkhave pañcannaṃ orambhāgiyānaṃ saṃyojanānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabboti navamaṃ

 pañcimāni bhikkhave uddhambhāgiyāni saṃyojanāni katamāni pañca rūparāgo arūparāgo māno uddhaccaṃ avijjā  imāni kho bhikkhave pañcuddhambhāgiyāni saṃyojanāni imesaṃ kho bhikkhave pañcannaṃ uddhambhāgiyānaṃ saṃyojanānaṃ abhiññāya pariññāya parikkhayāya pahānāya ariyo aṭṭhaṅgiko maggo bhāvetabbo katamo ariyo aṭṭhaṅgiko maggo idha bhikkhave bhikkhu sammādiṭṭhiṃ bhāveti vivekanissitaṃ sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ imesaṃ kho bhikkhave pañcannaṃ uddhambhāgiyānaṃ saṃyojanānaṃ abhiññāya pariññāya  parikkhayāya pahānāya ayaṃ ariyo aṭṭhaṅgiko maggo bhāvetabboti
pañcimāni bhikkhave uddhambhāgiyāni saṃyojanāni katamāni pañca rūparāgo arūparāgo māno uddhaccaṃ avijjā  imāni kho bhikkhave pañcuddhambhāgiyāni saṃyojanāni imesaṃ  kho bhikkhave pañcannaṃ uddhambhāgiyānaṃ  saṃyojanānaṃ abhiññāya pariññāya parikkhayāya pahānāya ariyo aṭṭhaṅgiko maggo bhāvetabbo katamo ariyo aṭṭhaṅgiko  maggo idha bhikkhave bhikkhu sammādiṭṭhiṃ bhāveti sammāsamādhiṃ bhāveti rāgavinayapariyosānaṃ dosavinayapariyosānaṃ mohavinayapariyosānaṃ amatogadhaṃ amataparāyanaṃ amatapariyosānaṃ nibbānaninnaṃ nibbānapoṇaṃ nibbānapabbhāraṃ imesaṃ kho bhikkhave pañcannaṃ uddhambhāgiyānaṃ saṃyojanānaṃ abhiññāya pariññāya parikkhayāya pahānāya ayaṃ ariyo aṭṭhaṅgiko maggo bhāvetabboti dasamaṃ

tassuddānaṃ 
ogho yogo upādānaṃ ganthaṃ anusayena ca
kāmaguṇā nīvaraṇaṃ khandhā oruddhambhāgiyāti
vagguddānaṃ 
avijjāvaggo paṭhamo dutiyaṃ vihāraṃ vuccati
micchattaṃ tatiyo vaggo catutthaṃ paṭipanneneva
titthiyaṃ  pañcamo vaggo chaṭṭho sūriyena ca
bahukate sattamo vaggo uppādo aṭṭhamena ca
divasavaggo navamo dasamo appamādena ca
ekādasabalavaggo dvādasa esanā pāḷiyaṃ
oghavaggo bhavati terasāti

